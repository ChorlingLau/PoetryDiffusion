一七令|梅。梅。潇洒，芳菲。玉为骨，冰为肌。姑射清绝，寿阳娇奇。花分南北艳，寒忍雪霜欺。千树初传春信，一枝独占花魁。谁识孤标能鉴水，除非白石更无词。
一丛花|尊前凝伫漫魂迷。犹恨负幽期。从来不惯伤春泪，为伊后滴满罗衣。那堪更是，吹箫池馆，青子绿阴时。回廊帘影昼参差。偏共睡相宜。朝云梦断知何处，倩双燕说与相思。从今判了，十分憔悴，图要个人知。
一丛花|东君密意在花心。飞雪戏妆林。多情定怪春来晚，故穿花千点深深。烟柳上轻，风丝漫袅，楼阁晚还阴。雕梁双燕悄来音。帘幕镇沈沈。西城未有花堪采，醉狂兴冷落难禁。应约万红，商量细细，留向未开寻。
一丛花|伤春时候一凭阑。何况别离难。东风只解催人去，也不道莺老花残。青笺未约，红绡忍泪，无计锁征鞍。宝钗瑶钿一时闲。此恨苦天悭。如今直恁抛人去，也不念人瘦衣宽。归来忍见，重楼淡月，依旧五更寒。
一丛花|午阴招去踏芳堤，记得宋时溪。层冰舞作蛟龙势，恨难上千仞霞梯。深坐解愁，金缸乍烬，春在画帘西。红牙拍遍正如泥，蕉叶又编题。山光钲鼓沉埋后，有狂客方许幽栖。还怕分襟，多将松竹，付与杜鹃啼。
一丛花|堤边柳色但藏鸦。载酒向谁家。红桥断板斜阳外，清池涸草长鸣蛙。雨泣烟笼，何人曾见，一树冷梨花。当时犹记旧繁华。回首思无涯。瑶岛仙人归去也，荒台榭空锁烟霞。寂寞亭轩，流莺独啭，燕剪一双斜。
一丛花|一窗紫翠剪玻璃。天气正晴曦。回廊小阁人如画，行还坐花影参差。比似苏台，风光尽好，惟是欠西施。中亭绿酒又盈卮。说饼有良师。水晶帘动微风起，看双燕下上高枝。谁道一年，春光九十，又过海棠时。
一丛花|天空露爽火西流。篱下一丛秋。翠绡香澹黄花早，听络帏啾啾。陇水悲凉，衡鸿凄侧，种种助人忧。风清月冷旅窗幽。何处弄箜篌。如思似怨声忉怛，却难怪宋玉多愁。肠断王孙，魂消蝶梦，百憾在心头。
一丛花|呼鬟花下扫莓苔。玉几更安排。秦筝弹出宫商调，正林际好月初来。柱促分明，弦多宛转，风露落闲阶。遥看北斗挂城隈。击缶共徘徊。曲成虚忆青蛾敛，更调急玉指堪哀。娇入曼声，怨凝繁手，传得美人怀。
一丛花|尊前谁唱短因缘。轻帻倚婵娟。眉儿学得新宫样，画堂上银烛高悬。玉树后庭，霓裳水调，和泪肆华筵。繁弦急管舞蹁跹。翠袖落双缠。天涯留得琵琶在，意惆怅闲话龟年。愁值乱离，惊残双鬓，回首望烽烟。
一剪梅|穗帐空悬影渺茫。月到西廊。风弄西窗。来从何处去何方。母也心伤。儿也心伤。翠袖低垂振佩U。泪滴云裳。悲结衷肠。丰姿明媚旧时装。云气飞扬。雾气飞扬。
一剪梅|晓来春色满天涯。风绕窗纱。日绕窗纱。争向新光斗丽华。人也欢哗。鸟也欢哗。把酒微吟清梦赊。起对梅花。卧对梅花。忽闻萧鼓太周遮。知道谁家。问道谁家。
一剪梅|霁霭迷空晓未收。羁馆残灯，永夜悲秋。梧桐叶上三更雨，别是人间一段愁。睡又不成梦又休。多愁多病，当甚风流。真情一点苦萦人，才下眉尖，恰上心头。
一剪梅|光宅坊前十字街。桃子花开。杏子花开。钿头栎子有人猜。恐是铜钗。不是金钗。
一剪梅|斗转参横一夜霜。玉律声中，又报新阳。起来无绪赋行藏。只喜人间，一线添长。帘幕垂垂月半廊。节物心情，都付椒觞。年华渐晚鬓毛苍。身外功名，休苦思量。
一剪梅|五百年光去国赊。散雪荒遐。飘梦纷华。可知明月落谁家。同是天涯。莫是天涯。著个山斋护碧纱。灵石栖霞。淡墨栖鸦。小窗依约一枝斜。岭上梅花。心上梅花。
一剪梅|一剪梅花万样娇。斜插梅枝，略点眉梢。轻盈微笑舞低回，何事尊前拍误招。夜渐寒深酒渐消。袖里时闻玉钏敲。城头谁恁促残更，银漏何如，且慢明朝。
一剪梅|东风吹醒老梅枝。南也芳菲，北也芳菲。月明半夜五更时，笛也争吹，角也争吹。青松涧底独离奇。寒也谁知，暖也谁知。老夫聊为一歔欷，梅也题诗，松也题诗。
一剪梅|相隔天涯已半秋。鱼书频投，雁书频投。一朝相见喜盈眸。细诉僝僽。再诉离愁。肴酒盈卮且唱酬。花上鱼钩，月上帘钩。无端重别恨悠悠。风亦难留。雨亦难留。
一剪梅|酒月琴风忆旧游，半在杭州，半在扬州。无端春色冷于秋，也为莺愁，也为花愁。夜阑独自倚香篝，拈尽诗筹，数尽更筹。相逢何处木兰舟，梦断楼头，肠断江头。
一剪梅|春宵漏永梦难成。寒透罗衾。泪透罗衾。东风怊怅别离新。无限衷情。谁识衷情。瑞炉香尽曙微明。窗外啼莺。怕听啼莺。空将幽恨托行云。落得伤心。枉自伤心。
一剪梅|少日飞腾愿颇赊。富也无加。贵也无加。鬓毛转眼不成鸦。霜点些些。雪点些些。事无一可向人夸。名也输他。利也输他。只馀清福让贫家。窗外梅花。窗里兰花。
一剪梅|我是何人自U量。不涉官场。不涉商场。文场冷处一身藏。不会梳妆。何必张扬。抓紧时间总瞎忙。笔底风霜。眼底沧桑。漫漫长路觅津梁。照破迷茫。希望之光。
一剪梅|一瞬年华过眼忙。魂断王昌。肠断秋娘。世情都向苦中尝。更了星霜。换了炎凉。多谢和风与旭阳。出也寻常。人也寻常。不消前境细思量。梦是甜乡。醉是仙乡。
一剪梅|歌罢尊空月坠西。百花门外，烟翠霏微。绛纱笼烛照于飞。归去来兮。归去来兮。酒入香腮分外宜。行行问道，还肯相随。娇羞无力应人迟。何幸如之。何幸如之。
一剪梅|离人无寐意悠悠。佳节中秋。辜负中秋。相思对景泪空流。月满江洲。人去江洲。夜凉高碧暮云收。风绕南楼。雁过南楼。谁家横笛亦悲秋。何处闲愁。更惹闲愁。
一剪梅|外积阴功内固阳。长春示众，此语偏长。还能顿悟入无为，宿业犹如，赫日消霜。不假澄心六欲忘。功成行满，越过炎凉。腾腾兀兀任西东，觉彻人间，且恁韬光。
一剪梅|道学从来不则声。行也东铭，坐也西铭。爷娘死后更伶丁，也不看经，也不斋僧。却言渊子太狂生。行也轻轻，坐也轻轻。他年青史总无名，你也能亨，我也能亨。
一剪梅|良夜西风动别愁。分付金尊，一寄离忧。画屏秋满桂香浮，月映潇湘，人在吴头。别久清霜结鬓稠。醉不成眠，梦也无由。片云飞尽意悠悠。网得江鱼，未解传邮。
一剪梅|缚竹纤纤似女腰。欲上溪桥。怕上溪桥。黑云遮住北山坳。昨日风潮。今日风潮。
一剪梅|海燕飞来趁岁华。认取春回，却已堪嗟。几番风细雨斜斜。落了梅花。开了樱花。望眼楼头暮霭遮。欲破闲愁，除是新茶。年年芳草遍天涯。送我还家。伴我离家。
一剪梅|何物风流白面郎。粉捏何郎。香和韩郎。天教撮合紫云娘。玉琢萧娘。锦制苏娘。翠管催成宫样妆。山画眉妆。云想衣妆。银灯低照合欢床。弦配琴床。蒂并花床。
一剪梅|斜绾香云倚镜台。春已输梅。人欲欺梅。护寒帘蟆手初开。翠羽飞来。白雪飘来。冷月寒云到玉阶。画角声哀。玉笛腔哀。春幡笑语遍城隈。传道阳回。喜是郎回。
一剪梅|高宴华堂夜向阑。急管飞霜，羯鼓声干。仙人掌上水晶盘。回按凌波，舞袖弓弯。曲罢凝娇整翠鬟。玉笋持杯，巧笑嫣然。为君一醉倒金船。只恐醒来，人隔云山。
一剪梅|欺枕西风怯夜寒。颤豆灯危，吟纸窗干。萧萧落叶满长安。马影鸡声，几个人闲。梦里乡关屏上山。咫尺天涯，杜宇声残。夕阳无语下阑干。雁字云笺。尽写愁难。
一剪梅|红楼十五沈真真，昏也含颦，晓也含颦。无端弹泪坐芳茵，干了罗巾，湿了罗巾。最无聊赖是初春，花弄尖新，草弄尖新。个中垂柳更伤神，腰也如人，眉也如人。
一剪梅|金鸭无烟香饼焦。风也萧萧。雨也潇潇。秋盆红煞美人蕉。花也无聊。人也无聊。昨夜微霜上柳条。眉不禁描。魂不禁销。无言红泪湿鲛绡。携手今朝。折柳明朝。
一剪梅|雁语金塘水渐秋。遥听菱歌，不见菱舟。望君何处最销魂，旧日青山，恰对朱楼。九曲长江天际流。似写相思，难寄新愁。梦魂几夜可曾闲，鹤子山头。燕子矶头。
一剪梅|别抱幽怀付锦弦，望月桥边，倚马窗前。好花偏向镜中妍，林鸟纷喧，湖柳飘翩。如梦如醒第几年？春又开筵，泪又沾鞭。此情相待亦茫然，愁对青烟，冷对琼仙。
一剪梅|一枕清泠梦拂窗。银汉波沈，紫塞烟苍。广寒今夜宴初张。欲老吟情，难赋韶光。为卜天心寸瓣香。补玦连环，蚀璧成璋。应怜绝代褪宫黄。解向空弦，留取馀芳。
一剪梅|空闺无奈日长时。朝也迟迟。暮也迟迟。春心百尺绕游丝。草也丝丝。柳也丝丝。天遣多情不自持。嗔也谁知。喜也谁知。一回踪迹几回思。坐也堪思。立也堪思。
一剪梅|旧日心期不易招。重来孤负，几个良宵。寻常不见尽相邀。见了知他，许大无聊。昨夜梅花插翠翘。影落清溪，应也魂消。假饶真个住山腰。那个金章，换得渔樵。
一剪梅|乔木江村映锦沙。尚义人家，积善生涯。画堂开宴鼓频挝，砌拥兰芽，鬓点霜华。辉辉晴日上檐牙。词吐天葩，酒泛流霞。百年冰玉两无瑕，醉眼生花，仙枣如瓜。
一剪梅|暖日烘梅冷未苏。脱叶随风，独见枯株。先春占早又何如。玉点枝头，犹自萧疏。江北江南景不殊。雪里花清，月下香浮。他年调鼎费工夫。且与藏春，处士西湖。
一寸金|数点寒铓，入眼离离土花碧。是咸阳王者，神兵亲铸，沉沙千载，耕夫重得。黯黮黄金色，试磨洗犹堪穿石。笑平原计误冯亭，围合邯郸几轻掷。暗想当年，武安初将，疾声撼赵壁。早沙虫猿鹤，一军都化，粘云衰草，战场如昔。鬼哭西风里，最惨澹天阴月黑。乍摩挲，线齿银阑，怕带青磷迹。
一寸金|秋色中天，乍数虬签又平列。正小园金粟，霏霏染袂，西风瑶井，萧萧鸣叶。回想春分节。桃花下，夜深醉月。从今后，客枕如年，照影嫦娥定头白。何限征人，千山摇梦，腥吹战场血。念U砧香杵，红灯如豆，刀镮马策，青丝成雪。千种心头苦，凉蛩外，向谁细说。何堪念，往日秋分，汉嘉浮翠艓。
一斛珠|满街斜月，垂鞭自唱阳关彻。断尽柔肠思归切，都为人人，不许多时别。南桥昨夜风吹雪，短长亭下征尘歇。归时定有梅堪折。欲把离愁，细捻花枝说。
一斛珠|啼莺不断，垂杨叫得青撩乱。云烘晓色。正好闲游，油壁西陵畔。园亭斗草闲招伴，藕丝斜露黄金蒜。踏青鞋子遮人换，猛避儿郎，错教桃花绊。
一斛珠|风波未息。虚名浮利终无益。不如早去备蓑笠。高卧烟霞，千古企难及。君今既已装行色。定应雁塔题名籍。他年若到南雄驿。玉石休分，徒累卞和泣。
一斛珠|雨饕风虐，寒山如睡何曾觉。黄花轻负重阳约。离恨谁知，人远雁难托。当时心力空抛却，天涯原在红阑角。愁浓莫恋村醪薄。入骨相思，禁得几回错。
一斛珠|脸霞微晕。沈香手注炉烟喷。薛涛笺纸唐人韵。漱玉词成，正有黄花信。花叶拂衣珠露润。初三眉月还相印。宴回愁共香车趁。寂寞楼东，尽夜无人问。
一斛珠|虚窗透月。寒莎败壁蛩吟切。沈沈永漏灯明灭。只为愁人，不为道人设。愁人对此成愁绝。道人终是心如铁。一般景趣情怀别。笛里西风，吹下满庭叶。
一斛珠|怨怀无托，如今更有何人觉。惜春心事今犹昨。锦字书成，写了还揉却。浑未信菱枝最弱。晚风疏雨花期恶，高寒独倚罗衣薄。别后都应，泪点和愁嚼。
一斛珠|情深恨切。忆伊诮没些休歇。百般做处百厮惬。管是前生，曾负你冤业。临岐不忍匆匆别。两行珠泪流红颊。关山渐远音书绝。一个心肠，两处对风月。
一斛珠|官亭日暮，柳绵已著斜阳树。心情小恶丝千缕。又值花飞，断送胭脂雨。唾壶击碎悲难住。银瓶指点尝清醑。雄心肮脏高歌去。袁伏羞呼，醉拍雕阑语。
一斛珠|麦畦匀绿。枝头屑屑飞梅玉。伤心何事人南北。断尽回肠，忍听阳关曲。倚窗青荫亭亭竹。好风敲动声相续。夜阑怕见银台烛。会得离情，他也泪速速。
一斛珠|红蕖漾月。薰风特地生梧叶。一年风月今宵别。隐隐笙鸾，何处有炎热。凤凰山下榴花发。一杯香露融春雪。幔亭有路通瑶阙。知我丹成，容我醉时节。
一斛珠|分携如昨。人生到处萍飘泊。偶然相聚还离索。多病多愁，须信从来错。尊前一笑休辞却。天涯同是伤沦落。故山犹负平生约。西望峨嵋，长羡归飞鹤。
一斛珠|露轻风细。中庭夜色凉如水。荷香柳影成秋意。萤冷无光，凉入树声碎。玉箫金缕西楼醉。长吟短舞花阴地。素娥应笑人憔悴。漏歇帘空，低照半床睡。
一斛珠|恁般便过。元宵了踏歌声杳。二月燕台犹白草。风雨寒闺，何处邀春好。吴侬只合江南老。雪里枝枝红意早。窗俯碧河云半袅。绣幕才牵，一枕梅香绕。
一斛珠|伤春怀抱。清明过后莺声老。劝君莫向愁人道。又被香轮，碾破青青草。夜来风雨连清晓。秋千院落无人到。梦回酒醒愁多少。犹赖春寒，未放花开了。
一斛珠|落花翻空红雨，多随春信纷纷去。万千绿叶无情绪，连夜生新，占尽花开处。一霎辞根无定所，伤心红粉成黄土。怜香只有莺啼树，似劝东风，略做些儿主。
一斛珠|才高句杰。飞黄却应鸾和节。新词聊卷波澜阔。泉玉淙琤，犹不比清切。相逢未稳愁相别。南园烟草南楼月。阳关西出重吹彻。垂柳新栽，宁忍便攀折。
一斛珠|春阴漠漠。海棠花底东风恶。人情不似春情薄。守定花枝，不放花零落。绿尊细细供春酌。酒醒无奈愁如昨。殷勤待与东风约。莫苦吹花，何似吹愁却。
一斛珠|空庭草积。吹花风去春无迹。锁鸾深处应相忆。红染罗巾，颦损眉山碧。曲屏尘暗双㶉鶒。醉衾不暖炉烟湿。一帘暝色人孤寂。梦里灯残，心上雨声滴。
一斛珠|匀朱衬缘。碧阑干瘦繁香束。杨妃卯醉春山蹙。央托金铃，回避游蜂毒。沉香亭北娇姿独。明霞笼定胭脂曲。东君著意隈怜熟。舞罢留仙，绣袜当风蹴。
一斛珠|晚风清软。桐花落尽深深院。离怀难写箫声怨。倚遍危栏，望断千山远。梦里依稀怜缱绻。尊前舞罢衣香散。一灯愁对终宵惯。睡也模糊，醒是凄凉伴。
一斛珠|葺金细弱。秋风嫩桂花初著。蕊珠宫里人难学。花染娇荑，羞映翠云幄。清香不与兰荪弱。一枝云鬓巧梳掠。夜凉轻撼蔷薇萼。香满衣襟，月在凤凰阁。
一斛珠|浮家泛宅。旧游记霅溪踪迹。此生已是天涯隔。投老谁知，还作三吴客。故人怪我疏髯黑。醉来犹似丁年日。光阴未肯成虚掷。蜀魄声中，著处有春色。
一斛珠|夭桃开了。琐窗连日春寒悄。催人镜里朱颜老。髻子慵梳，睡起添烦恼。古寺钟声惊报晓。一宵梦魂徒颠倒。万千愁绪收藏好。暗拭啼痕，强向人前笑。
一斛珠|一轮明月。正照得云山如雪。千里长江流不竭。扣榜而歌，多少人兴灭。飘零半世馀长铗。醉来自把新诗说。狂呼惊起蛟龙蛰。掀倒青天，谁是英雄者。
一斛珠|团冰握雪。天公幻个人孤洁。最怜误向风尘撇。貌似春花，命似欲凋叶。歌边一见曾相悦。重逢草草悲生别。新来真个音书绝。欢似浮云，愁似乍生月。
一枝春|点点残更，小楼中睡起挑灯听惯。清明过了，更是江南魂断。啼妆泪洗，也难认晕潮浓淡。应料得深巷明朝，早有卖花声贱。蒙蒙雾光霞艳。看痕凝粉颊，香融脂面。雕阑半倚，对语去年双燕。轻寒似许，莫教那鹁鸪晴唤。还只怕天换风沙，故宫梦远。
一枝春|树木十年，待成材取实，寒神静敛。金凫宝篆，无那隔帘人远。岁华暗数，又吹到满城霜霰。怜几许冷巷穷檐，留与阳春行遍。火候试参深浅。论心情热路，经过都倦。镕铅化汞，肯作寻常红艳。成灰不惜，好留下相思恩眷。先领取暖意冲融，黄绵同恋。
一枝春|轻暝笼寒，卷帘迟寂寞收灯风雨。芳游谩数，不是近来心绪。梅钿杏粉，渐看到柳枝眉妩。空自把花恼何郎，引得翠乡愁聚。茸窗旧时眠处，爱浓熏宝屑，闲歌金缕。龙香麝纸，记与细翻笙谱。梨云梦暖，甚容易燕莺娇妒。谁更在丝障银屏，醉听俊语。
一枝春|纪号东封，问消沈记载，别风淮雨。新图乍展，倦眼豁开烟雾。池临玉女。指秦篆石函深处。应胜似衡鹿U嵝，破荒妄谈神禹。嗟予昔逢岁莫。竟匆匆策马三番虚度。徘徊阙里，一到东山小鲁。持将礼器，较奇福总将君妒。千八百妙迹谁存，尚烦细数。
一枝春|梦远潇湘，雨丝寒半折帘波垂晓。芳晨换了。画里媚香人杳。疏苔院宇，记同说味秋怀抱。经几度风剪冰锄，怨入玉琴凄调。纹纱素蟾低照。奈姮娥更妒，同心花好。飘零瘦影，暗指鬓边春老。蘅皋步冷，怕难唤倩魂飞到。空自倚滴露闲阶，醉吟恨稿。
一萼红|谢驼翁。为吾曹送喜，气象换严冬。羯鼓邻催，雁镫僮上，铺堂全照春红。信人力能偷天巧，殷七七休自诩神通。鸡卜徼灵，鸽羹数典，相与从容。知否人闲何世，又羊儿年分，转到东风。锦片排场，火攻手段，天心原是梦梦。漫管他芳华一瞬，把浓愁分付酒杯中。要问草堂，今夕题句谁工。
一萼红|写相思。倩柔丝万缕，午梦乍醒时。巧样回文，断魂心字，引将筠管潜吹。画堂深杂和兰麝，任萦回谁与拨馀灰。桦烛良宵，输他蜡泪，尚说成堆。莫认铜槃承露，是春心微逗，一线灵犀。宛转柔肠，缠绵芳思，向人情自依依。更好共书笺药裹，傍帘旌终日总相宜。只有往时荀令，未解怜伊。
一萼红|冶山阴。对一丛寒玉，散发此斜簪。虚白初生，软红不到，何有尘海飞沈。恁佳日清芬自诵，采丹实知有九苞禽。虚阁凌霞，层台款月，曾共登临。一自北来仗策，奈年时孤负，酒赋琴心。空翠烟霏，古苔霜蚀，猿鹤无计重寻。算抱此干霄劲节，忍一卷虚牝掷黄金。待到西窗再来，已是秋深。
一萼红|镂金丝，是何人拗折，安上小檀槽。玉佩风敲，珠盘雨碎，搀出私语嘈嘈。正好是珠江梦堕，两行雁飞送北来潮。抹丽帘栊，香围成阵，倚和银箫。我亦江南词客，每闲听丝竹，泪湿青袍。白老琵琶，柳三平话，当日工诉漂摇。更禁得陈髯双指，把伤心怀抱一时挑。又是飘蓬断梗，酒醒今宵。
一萼红|策疲驴，访先朝行殿，沙涧踏新晴。老栝皴霜，盘松托月，萧瑟并作秋声。剩三两白头戍卒，伴过客楼堞指空营。瘦塔云颓，丰碑藓合，没个人行。峰际危U错峙，记高秋U武，玉辇曾经。列帅韬弓，名王进炙，开边九驿威名。莫重向禅房话旧，恐残衲世外也伤情。一片摇风燕麦，绿遍荒城。
一萼红|碧云深。正霜轻日嫩，梅萼破疏林。驴背行佳，翠禽眠暖，薄醉还自微吟。料何逊风流未老，想白发幡胜正堪簪。紫印泥封，绣衣貂薄，俊赏须寻。卧雪披云世外，倚邦君政美，随兴登临。腊鼓占丰，灶觚催钵，重闻盛日和音。莫便放年华去也，只应为诗酒惜光阴。寒尽山中班春，愿听瑶琴。
一萼红|软晴天。伫花蹊芳信，辛苦乍经年。琢玉凝酥，笼云夺絮，魂断容易吟边。梦蛾绿柔春似海，望眼处凭问缟衣仙。缀凤初心，调莺弱哢，依宛生妍。零落江南江北，倚苔枝断岸，和雨疑烟。生怕成阴，还疑荐果，愁对无限关山。供憔悴黄昏素约，醮波痕晕月不成圆。未了贞心片霎，长笛楼前。
一萼红|静无尘。乍湿云收雨，远树带斜曛。木槿飘零，紫薇开罢，半池秋水粼粼。西风里金销翠贴。剩几朵留与看花人。夜月欺风，朝阳羞露，尽够销魂。长记泛舟湖上，有管弦如沸，士女如云。夕照深红，远山澄碧，荷香时落芳樽。更谁教东来海上，向此处特地著殷勤。待共蛩吟乱草，细话酸辛。
一萼红|绿成阴。尽参天杉树，蒙密似垂簪。远籁回音，遥泷击节，微闻切响飞沉。看无数丹枫变色，柳拂处枝上变鸣禽。木末风生池边雷起，谩共登临。无限痴情幽思，幻白云千里，出岫何心。落寞古都，凄凉新碣，胜缘自费追寻。更谁簇八重香瓣，拥万花映日袅黄金。但觉山川不老，莫道春深。
一萼红|凭栏干。盼迟迟花信，犹自勒春寒。一树当阶，得春独早，异花开出如盘。合赠与花王位号，笑海棠芍药比肩难。雕玉红鲜。剪绡绛浅，晓露初干。犹记五华选胜，向彩云深处，移种家山。一去京华，别花十载，忆花特为花还。算不负主人情重，先满城桃李破春悭。应继宝珠韵事，传播且兰。
一萼红|坐南轩。望江亭垂柳，鹤隐碧波烟。兰苑瑶台，紫壶香茗，细味都是陶然。渐记省村头初遇，共剪烛，黄叶洒窗前。鼓瑟君歌，闻鸡我舞，月尽西山。书剑那回归去，纵千斤骏骨，不骋幽燕。前度刘郎，三生杜牧，回首惟怅流年。约他时昆山北海，续鸥盟，同放五湖船。再忆空廊听雨，相对忘言。
一萼红|豆花鲜。正当头鹊噪，绿树护葱田。三嫂挑篮，三哥锄地，勤劳同过年年。画图里含情欲诉，怎相看不语只嫣然。何处惊鸦，飞来横祸，隔断山川。子规夜啼残月，叹三哥不见，但见寒烟。宁府诗成，楚言梦醒，伤心一例难言。算只有人民世纪，为情天平尽不平天。谁为息妫翻案，谱入歌弦。
一萼红|蒋山阴。洗新秋片雨，朝绿似抽簪。官柳扶鞍，京尘换袂，行役几判升沉。谩回忆庚桑旧壤，话畏垒余粒有栖禽。去后楼台，来时父老，携酒凭临。闻道五湖佳约，恁高云澹洒，出岫何心。孤梦攀天，残呻匝野，畿甸荒迹堪寻。待争睹芃芃膏雨，祝苗黍随地种黄金。试听衢讴，吴波咫尺烟深。
一落索|陌上东风初转。暗黄犹浅。金鞭拂雪记章台，是几度朱门掩。千缕柔丝迎面。吹笙人远。妆楼妒冷绣帘垂，恐误了双双燕。
一落索|露沁香肌娇秀。燕脂微透。蕊宫仙子驾祥鸾，被风卷霞衣皱。轻剪倩他红袖。簪来盈首。直须沈醉此花前，怕花到明朝瘦。
一落索|松壶悄隐闲无语。夜深沈香炷。翠山凝黛浴鸥波，点点真珠雨。笔花轻舞如飞絮。淡妆难重数。画中碧浪可人来，问何处，曾逢否。
一落索|好在章台杨柳。不禁春瘦。淡烟微雨曲尘丝，锁一点眉头皱。忆自灞陵别后。青青依旧。万丝千缕太多情，忍攀折行人手。
一落索|昨夜封枝寒雪。暗堆残叶。佳人醉里插钗梁，更不问眠时节。绣被重重夜彻。烛光明灭。枕旁争听落檐声，更不问醒时节。
一落索|纤腰恰傍垂杨树。瞥然惊遇。寻常梳里可怜人，一缕腻香风处。白板门边归去。盈盈微步。斜阳飞絮奈何天，直欲作高堂赋。
一落索|正向溪堂欢笑。忽惊传新诏。马蹄准拟乐郊行，又欲近长安道。鹳鹊楼边初到。未花残莺老。崔徽歌舞有馀风，应忘了东平好。
一落索|宫锦裁书寄远。意长辞短。香兰泣露雨催莲，暑气昏池馆。向晚小园行遍。石榴红满。花花叶叶尽成双，浑似我梁间燕。
一落索|来时露裛衣香润。彩绦垂鬓。卷帘还喜月相亲，把酒更花相近。西去阳关休问。未歌先恨。玉峰山下水长流，流水尽情无尽。
一落索|斜日孤城深闭。四山荒翠。断鸿声外不堪闻，是呜咽桑干水。高阁清尊微倚。促愁成醉。彩云端不负归期，却还怕黄昏易。
一落索|锦帐如云处。高不知重数。夜深银烛泪成行，算都把心期付。莫待燕飞泥污。问花花诉。不知花定有情无，似却怕新词妒。
一落索|道著明朝分袂。早眉头攒翠。不言不语只偎人，满眼里汪汪地。向道不须如此。转吞声饮气。一团儿肌骨不禁春，甚有得许多泪。
一落索|可怪灯花不省。却把兰膏光凝。重新剔去旧灯花，照出双单影。绛蜡已心灰，独向银缸等。待翻针帖认红丝，泪落鸳鸯冷。
一落索|小桃风撼香红碎。满帘笼花气。看花何事却成愁，悄不会春风意。窗在梧桐叶底。更黄昏雨细。枕前前事上心来，独自个怎生睡。
丁香结|拖湿为干，转圆成智，横扫万丝如陨。叹电惊波走，甚透脱亘古无兹清润。乱山层障外，藏锋意万折百忍。偷来神趣，雾雨指掌，迷离不尽。指引。看变化无方，尺幅鱼儿阵阵。小鸟芙蓉，青藤妙理，墨花初晕。应念心怆故国，草木萦方寸。唯藏山呵护，莫便尘笺蠹损。
丁香结|窥幕蛾轻，缀窗萤小，烟影玉荷低衬。是几番风信。恰唤起细朵盈盈红晕。似华还似萼，妆台倚笑靥未稳。无端三点，两点惯向绡帏偷印。芳讯。比钿盒占丝，料得欢期渐近。借暖根扶，含津蒂著，暗牵方寸。良夜鸳枕睡觉，絮语空传恨。凭钗虫飞去，说与春来瘦损。
七娘子|红檠斜照人无语。圆冰对漾春无绪。陌上莺啼，梁间燕乳。梦中怕到销魂处。小楼春色留难住。斜桥春水流将去。三月时光，一年节序。水晶帘外廉纤雨。
七娘子|归期卜得花前后。掠钗梁喜见双鸾斗。隔雾花明，卷帘人瘦。筼屏怯试弓弯袖。金钱曲会空回首。结鞶丝不解丁香扣。引线牵愁，拈针刺手。鸳鸯旧谱从君绣。
万年欢|岁岁梅花，向寿尊画阁，长报春起。恰似今朝，分外香肥萼韡。杂佩珊珊就列，映蓝袂宝薰擎跽。道这回屋舍团栾，四时风月桃李。回头处无限思。看秋前药裹，而今鼎匕。须把康强，收作玳筵欢喜。况是鬓云全绿，顶珈笄笑陪星履。新年动定拥新祺，有孙来捧醪醴。
万年欢|待月消盟，怪柔丝系来，何早何急。小院檐低，无语倚风凝立。脉脉知谁会得。也应悔良宵难觅。因何事芳讯频乖。两心容易成隔。清辉照临静宅。觉无声往来罗袜尘陌。乍喜相看，犹是冷颜寒色。纵道相思未识，忍更负人间今夕。星期约，空似情怀，可怜难解难结。
万年欢|峭逼疏拢，是春寒乍凝，小院风急。落蕊飘香，一霎碎琼铺积。疑是群花放日，倩天女徐徐散出。忍辜负素质轻盈，早梅快共争白。凄凉去年送客，正灞桥魂断，细数人迹。别恨重重，今后怎生寻觅。止向空帏泪滴，恨对此霏霏竟夕。待明日卷彻重帘，定惊堕絮盈尺。
万年欢|变态难穷，炫游人碧翁能造炎雪。况值悲凉节候，壮怀宜发。箧里枫天似镜，叹一线图书遥绝。金鞭亸紫陌轻裘，少年多恨无骨。唾壶声残且歇。论高阳栗里，英气无别。U火乾坤，旧是痛哭中物。招向家山隐处，赤脚踏层冰无袜。遨游快摆落纤尘，珊瑚枝上撑月。
万年欢|雅出群芳。占春前信息，腊后风光。野岸邮亭，繁似万点轻霜。清浅溪流倒影，更黯淡月色笼香。浑疑是姑射冰姿，寿阳粉面初妆。多情对景易感，况淮天庾岭，迢递相望。愁听龙吟凄绝，画角悲凉。念昔因谁醉赏，向此际空恼危肠。终须待结实，恁时佳味堪尝。
万年欢|路扫行踪，白漫漫万家，炊冷啼雪。颇似哀猿，巴水昼长声发。布帽桥头策蹇，正逼出诗情酸绝。折花罢几度凌竞，滑稽应笑波骨。片铙有时定歇。只苍生况瘁，焉敢言别。冷炙侯门，方悟错解齐物。燄燄名场利薮，或不免口中含袜。何如且孤啸绳床，野鸥同卧黄月。
万年欢|问讯东君，又何事一岁一番归去。杜宇声中，撩乱落花飞絮。漫向江头凝伫，想无计可能留住。江亭上况有离人，不禁千种愁绪。还思泽国风尘，更谁能草檄名重藩府。旧业都荒，茅屋稻田瓜圃。说与风流谢傅，且休把云山自许。应回首人在丹霞，满庭榕叶莺语。
万年欢|两袖梅风，谢桥边岸痕犹带阴雪。过了匆匆灯市，草根青发。燕子春愁未醒，误几处芳音辽绝。烟溪上采绿人归，定应愁沁花骨。非干厚情易歇。奈燕台句老，难道离别。小径吹衣，曾记故里风物。多少惊心旧事，第一是侵阶罗袜。如今但柳发唏春，夜来和露梳月。
万年欢|春韵盆花。傍寒梅数枝，开遍残腊。天与燕支声价，紫云谁压。应透香风指甲，屠苏醉双鬟偷掐。前生是长乐宫人，九华灯照金鸭。沈思去年浩劫，对葳蕤细朵，愁诉红蜡。无草忘忧，将赋小园先怯。今又新丛半榻。才熟了，铛心羊胛。羞人是冯道长生，借它名字无法。
三奠子|自驱驰蜀道，长忆吴乡。溪岸曲，树阴旁。渔船收网罟，村舍聚牛羊。岁时祭，先垄在，郁相望。忧思骨损，历乱心伤。人再到，境全荒。低头循露径，含泪莫椒桨。凝伫处，斜晖没，北风凉。
三奠子|又榴光啮骨，花气焚肌。红月葬，似当时。人间车下梦，年少白征衣。烟华事，封一匣，不曾窥。青芜野水，天地寒灰。风正刈，夜如帷。家山多薄酒，遥奠请深杯。沧海上，星河下，可曾归？
三姝媚|吟壶休自抚。对清辉无眠，相思重数。费尽秋心，占佳期终是，嫠蟾孤兔。宝扇欢丛，几曾见先窥朱户。碧海漫漫，只有嫦娥，伴人凄苦。冷落云鬟香雾。念箫管樽前，几家如故。玉斧空磨，问而今金镜，更教谁补。桂殿高寒，料他日天风难步。坐觉银河西转，关山梦阻。
三姝媚|丹山归梦苦。美人兮娟娟，绛河仙舞。众绿生时，便守宫先染，定情新句。艳蝶泥金，魂断了午痕芳絮。念佛成珠，修到红鸾，小星终古。风露朱栏鸳步。逗茜色榴裙，翠苔封路。爪渍麻姑，怕痒时搔损，淡脂笼处。夜月秦楼，帘半卷云鬟香雾。笑倚珊瑚钩坐，琼箫细谱。
三姝媚|流光真易换。叹相逢先惊，鬓颜都变。海国前游，剩铸思词句，对君重展。水弱蓬莱，应未信红桑栽遍。梦境UU，轻被琼台晓风吹散。春恨人间何限。纵解惜残花，翠阴愁满。璧月仍亏，但舞容歌态，赚人凄惋。懒觅神方，知此后情随年远。算有铜盘蜡泪，深宵共溅。
三姝媚|斜帆天际小。对萧萧荒陂，尚衔残照。断塔摇烟，战半林黄叶，似愁难扫。几点轻沤，应笑我尘栖茸帽。故垒西边，霜角吟秋，鬓丝催老。知否萝阴孤啸。怕闭了哀弦，更添凄悄。旧约匆匆，问片云凉屿，甚时垂钓。莫上层楼，人渐远江南寒早。一寸相思难寄，征鸿又杳。
三姝媚|愁丝千万缕。正飘摇江皋，倦腰慵舞。薄幸杨花，早度墙穿户，暗随春去。翠带长条，浑未把东皇留住。老绿依依，攀折何堪，灞桥烟树。旧日雷塘尘土。任废苑萤穿，长堤蝉诉。昔日龙舟，问近曾来否。锦帆何处。流水年华，还消得斜阳几度。莫问馆娃宫畔，风风雨雨。
三姝媚|交枝红在眼。荡廉波香深，镜澜痕浅。费尽春工，占胜游惟许，等闲莺燕。步屧廊回，盈退粉蛛丝偷罥。小影竛竮，冷到梨云，便成秋苑。容易题襟催散。又酒逐花迷，梦将天远。系马垂杨，但翠眉还识，旧时人面。暗数韶华，空笑我樱桃三见。胜有盈盈胡蝶，西窗弄晚。
三姝媚|苔花愁暮雨。怅琼枝凋零，恨埋终古。暗水生香，问艳歌清吹，乱蛙能诉。万丈情澜，拼殉却江山儿女。落尽残红，一代风流，可怜尘土。谁把寒泉汲取。吊战火苍凉，劫灰凄楚。断绠难收，叹过江王气，此中销去。旧染啼痕，都化作石栏清露。剩有秋来络纬，思量故主。
三姝媚|连宵还梦汝。料人归无期，暂教相聚。冷月冥冥，照断烟来往，不胜高处。唯是丁宁，生怕被晨风吹苦。路远须回，莫挂离魂，脊原霜树。容易荒鸡催误。怅无限情亲，未曾深诉。但说儿时，共恶眠争被，阿娘嗔怒。今夜寒生，料各别醒来心绪。清影依然，可奈幽单难舞。
三姝媚|松风吹梦远。记金山焦山，听潮秋晚。九月江南，挂片帆西上，楚天回雁。艾叶滩声，流不尽桑田清浅。即此生绡，前世今生，史材千卷。今又乡城春暖。怅燕子东风，杂花围县。谷口王官，赖草堂赀助，故人心眼。海国风涛，愁秪在玄黄交战。共尔何年安枕，髯龙翠馆。
三姝媚|繁红愁过眼。荡遥山双颦，镜奁半剪。步屧廊回话胜游，还识旧时莺燕。几日微寒，怕坠粉顿成秋苑。自惜竛竮，冷掩梨云，梦随人远。何况欢场催散。又隔水飘灯，送春将晚。楼角垂杨，但翠眉犹画，好花人面。涴地青菭，空负我阑干寻遍。有盈盈胡蝶，栖香正倦。
三姝媚|湖山经醉惯。渍春衫啼痕酒痕无限。又客长安，叹断襟零袂，涴尘谁浣。紫曲门荒，沿败井风摇青蔓。对语东邻，犹是曾巢，谢堂双燕。春梦人间须断。但怪得当年梦缘能短。绣屋秦筝，傍海棠偏爱，夜深开宴。舞歇歌沈，花未减红颜先变。伫久河桥欲去，斜阳泪满。
三姝媚|娇云含靓雨。正金明池边，润回芳础。十里风荷，绕苑墙西望，翠深银浦。绰约红衣，频问讯韶年三五。半晌阴岑，又绮日笼金，尽收绡雾。休更怜侬心苦。看品字花开，绿幡低护。润脸融酥，照玉波如镜，晚霞娟楚。笑倚三妃，浑不似湘天风露。愿借红房十丈，双栖翠羽。
三字令|新月白，晚霞朱。上镫初。湘帘下，桃笙铺。烬烟霏，香细细，透窗疏。红印脸，粉凝肤。梦魂苏。驱蚊拂。枕函隅。眼微惺，眉欲语，有情无。
三字令|春恁嫩，夜仍长。情似酒，梦为觞。麾不去，替承当。缠绵意，憔悴影，费思量。关山路，远相望。团团月，照匡床。千万里，共清光。愿掠影，随月去，到君旁。
三字令|郎别后，误佳期。减腰肢。巫山梦，雨云迷。恨窗前，红日影，晓莺啼。慵梳洗，怕相思。上翠眉。珠泪滴，湿罗衣。又关情，花并蒂，燕双飞。
三字令|紫塞雁，望南飞。写乌丝。一画破。八分齐。鹤衔书，鹅换帖，不如伊。征戍客，寄相思。却无题。荡子妇，夜眠迟。惊回头，仿佛见，那人儿。
三字令|寒食近，雨丝丝，草萋迷。粱燕语，柳莺啼。落花多，红粉老，白头归。行乐地，宴游时，夕阳低。人自去，马频嘶。笛声哀，尊酒尽，泪空垂。
三部乐|归雁寥天，渐按欲断弦，吐音凄绝。玉清冰洁，掩抑偏随寒月。又征马嘶断残秋，怅紫箫未咽，画角催发。砌蛩不语，露井犹飘梧叶。知音自难再觅。但敛悲自诉，待何人说。漫嗟水流急景，繁霜凋发。看铜盘泪珠泫睫。休更学，啼鹃叫切。只有衰柳，犹解替愁纫千结。
三部乐|帘卷窗明，听杜宇乍啼，漏声初绝。乱云收尽，天际□留残月。奈相送行客将归，怅去程渐促，霁色催发。断魂别浦，自上孤舟如叶。悠悠音信易隔。纵怨怀恨语，到见时难说。堪嗟水流急景，霜飞华发。想家山路穷望睫。空倚仗魂亲梦切。不似嫩朵，犹能替离绪千结。
三部乐|林秃山髡，扫木叶一空，似头新沐。蛎墙薜荔，凌乱诗人吟屋。未岁寒松柏先凋，岂梅花五月，笛声飞玉。横汾帆乱，又唱大风一曲。更伤拣枝旅雁，当月昏水阔，冷餐寒宿。许教垒完檐幕，焰支窗烛。问尘襟涤除几斛。身世泪真盈一掬。梁月照色，荒三径多少余绿。
上林春令|云海苍茫前路。烟语隔薜萝双户。主人鸡黍多情，似劝我息劳小住。寻春枉事蜡屐去。芳草径是春来处。尘心流水同闲，准备听疏钟零杵。
上行杯|秋到蓬壶阆苑，神仙境容易生寒。玉液琼浆倾未已。何妨薄醉。捣元霜，游素月。喜悦。香爇。绮户盘桓。
上行杯|杏烟凝鬓衣香重。细马骄驮花底送。雾湿双鸾，小立云廊理雾鬟。春驹对舞湘帘外。粉袂霞裾天女队。镜里红潮，不许啼妆一半消。
上行杯|别后芳心忽痒，食时恍惚眠时。想试卜灯花，花不放！况是柳梢月上，谁鼓五更天又朗。惘惘为欢爱，泪痕两！
上行杯|鞭丝徐拂香风动。换马轻盈骄紫鞚。翠羽明玕，油壁匆匆再见难。雨花弹指惊尘快。杜宇催春春事改。坠梦今宵，轻逐云罗雁影高。
下水船|芳草青门路。还拂京尘东去。回想当年离绪。送君南浦。愁几许。尊酒流连薄暮。帘卷津楼风雨。凭阑语。草草蘅皋赋。分首惊鸿不驻。灯火虹桥，难寻弄波微步。漫凝伫。莫怨无情流水，明月扁舟何处。
下水船|上客骊驹系。惊唤银屏睡起。困倚妆台，盈盈正解罗髻。凤钗垂，缭绕金盘玉指。巫山一段云委。半窥镜向我横秋水。斜颔花枝交镜里。淡拂铅华，匆匆自整罗绮。敛眉翠。虽有愔愔密意，空作江边解佩。
东坡引|拖筇悭雪霁。探梅误年例。一炉商陆闲窗底。瞢腾惟有睡。瞢腾惟有睡。椒花罢颂，屠苏无味。更禁断宜春字。乡儿解叩承平事。新年明日是。新年明日是。
东坡引|人物伊周样。清政龚黄状。平分风月双溪上。红颜方少壮。红颜方少壮。生贤令节，满觞摇漾。红袖舞，青蛾唱。我来祝寿无他望。相门重拜相。相门重拜相。
东坡引|陇头梅半吐。江南岁将暮。闲窗尽日将愁度。黄昏愁更苦。归期望断，双鱼尺素。念嘶骑今到何处。残灯背壁三更鼓。斜风吹细雨。
东坡引|泥金叠扇子。别样成都纸。盘来双凤云如绮。藏时曾见未。藏时曾见未。偶然检出，携来花底。早捉向纤纤指。轻摇莫便心儿喜。秋风明日起。秋风明日起。
东风第一枝|十斛松风，小春梅月，数椒红萼新吐。雁传一阙清歌，人坐万山寒雨。暗香疏影，早妆就林家新妇。问几生修到仙香，簪到翻书人否。清梦入石湖烟浦。香雪海是侬吟处。夜寒皴玉谁温，照得月明万古。苍苔白鹤，漫惊起伤春情绪。愿种遍石室青城，头白待君为主。
东风第一枝|岭雪晴融，唐花暖放，咬春筵启初度。选声宜趁新年，把盏喜联旧雨。多君洒落，早准备登坛旗鼓。看布成酒阵森严，蒸作满庭香雾。难得是抟沙再聚。何况是岁朝佳序。拨来内翰铜琶，和出杜娘金缕。豪情绮习，争忍令芳时孤负。笑夜阑扶醉归来，借尔玉堂莲炬。
东风第一枝|晓渡呼云，秋山访雁，吟情先趁乡梦。暖风轻约行尘，草色一川翠涌。元戎小队，隘紫陌簪缨光动。看碧油沙际，陈兵玉勒，柳边飞鞚。陪密幄折冲需用。赞上幕典刑增重。发硎初试，牛刀储才，正须药笼。清时异数，有天外好风吹送。想驿亭筹笔风流，应忆剪灯曾共。
东风第一枝|句占花先，春归雁后，消凝岁事如许。绝怜开宝诗人，感时几萦别绪。多情梅柳，似解惜城南幽旅。忆彩笺迸泪题残，顿触乱愁千缕。醉醒里盛年暗度，歌哭外旧游何处。已拚书剑飘零，老怀倦裁秀句。天闲一我，更愧尔高三十五。只小窗慵梦桥西，约略岁朝吟趣。
东风第一枝|玉斗新梅，珠敲暗竹，江春半酿寒暖。粉云几处愁深，素波者番恨浅。寻香旧径，趁细屧弓痕轻软。怕笛边误约飞花，阁住小帘归燕。沙草际渐迷望眼，风絮里暗销醉面。乍看舞鹤闲庭，又寻印鸿故苑。吴篷谁倚，画澹远山眉如线。更镜娥含泪窥人，梦想缟衣重见。
东风齐著力|春雨知时，山桃含笑，梦醒贫家。无方送老，种绿报年华。不办黄金作屋，风流债，点却群花。三三径，量枝数叶，汲水匀沙。失喜到双丫。争斸土一锄，忙尽金鸦。分香引蝶，剩本饷邻娃。便当村农穑事，一壶酒，自劳生涯。阴晴外，成阴结子，且自由它。
东风齐著力|柏子扳春，松枝饯腊，又是新年。韶华依旧，迢递滞云天。记得故家庭院，欢令节弟妹团圆。椒盘荐，殷勤纤手，列坐长筵。回首各风烟。人不见天涯椒景堪怜。异乡朋好，促膝话缠绵。处处闾阎揖让，空赢得尺素名传。无聊也，闲行坊曲，暗伫婵娟。
东风齐著力|波撼盂城，气蒸淮楚，千顷汪汪。虚无空阔，彷佛似潇湘。阵阵凫鹥散乱，任渔艇短曲无腔。微茫里昼眠估客，风送牙樯。岁岁叹沧桑。波臣怒如今不受堤防。秋风瓠子，何处稻粳香。斗大孤城国士，可曾见湖内珠光。金堤上，鸠形鹄面，泪落苍茫。
两同心|伫立东风，断魂南国。花光媚春醉琼楼，蟾彩迥夜游香陌。忆当时酒恋花迷，役损词客。别有眼长腰搦。痛怜深惜。鸳会阻夕雨凄飞，锦书断暮云凝碧。想别来，好景良时，也应相忆。
两同心|秋水遥岑。妆淡情深。尽道教心坚穿石，更说甚官不容针。霎时间，雨散云归，无处追寻。小楼朱阁沈沈。一笑千金。你共人女边著子，争知我门里挑心。最难忘，小院回廊，月影花阴。
两同心|行看不足。坐看不足。柳条短斜倚春风，海棠睡醉敧红玉。清堪掬。桃李漫山，真成粗俗。遥夜几番相属。暗魂飞逐。深酌酒低唱新声，密传意解回娇目。知谁福。得似风流，可伊心曲。
两同心|不是夫妻，却似夫妻。书缱绻言逾床第。心惊怕擘种泥犁。记些时，声颤神亲，最惹相思。只今花事天涯，过尽荼蘼。若有情早成眷属，休无故多事猜疑。蓦然忆后湖归路，吻我臂儿。
两同心|秋水明眸翠螺堆发。却扇坐羞落庭花，凌波步尘生罗袜。芳心发。分付春风，恰当时节。渐解愁花怨月。忒贪娇劣。宁宁地情态于人，惺惺处语言低说。相思切。不见须臾，可堪离别。
个侬|怨个侬，元是被生小家私抛掷。红粉飘零，乌衣流浪，怯坠絮点萍浮迹。歌藉天仙，花随人圣，省绿绮西楼，宝钗南国。秀靥移春，醉眸流盼，反拨惹轻狂蜂蝶。解事窥帘，尽欢场风情遍阅，无奈禁院烟笼，巫山梦隔。天涯莫觅。正黛敛螺凝愁碧。一寸相思，十分自惜，忍寂寂秋宵难值。淡月梧桐，微云河汉，怕小径弓斜，苍苔石滑。髻凤金摇，袜鸳罗湿，似舞柳柔腰欹侧。幸得黄衫，向侯门赚肩偷脱。从此燕伴隐居，柴关静擘。
中兴乐|盘盘石磴插天高。茫茫嶂海波涛。雾合芒鞋，云生缊袍。奔流飞涧千条。响层霄。光摇绿筱，香清紫笋，翠影迢遥。
中兴乐|渐觉摩胸剑气沉。问谁肯作狂吟。辛刘语，冷落到而今。新词鼓吹中兴乐。雄风托。莫嫌才弱。将我手，写余心。
中兴乐|双溪源与葑溪长。稻江不让胥江。海涵山负，一样风光。乐台高馆岩廊。夹松篁。弦歌声里，天风过处，时协宫商。中华礼乐始胶庠。巍巍百仞宫墙。威仪典则，经济文章。衣冠坛坫煌煌。遍家邦。还期共勉，东吴声教，弥久弥昌。
临江仙|记得消魂桥畔路，无端细马驮归。蘼芜长遍旧红闺。缕金箱启处，尘满五铢衣。闻说犀帘红泪渍，檀奴瘦减腰围。红墙不隔燕双飞。怪伊难寄恨，只解啄芹泥。
临江仙|问讯小姑居那处，青溪盼断娇眉。江南惆怅落花时。荒唐云雨暮，零落海天涯。见说倾城真绝代，姗姗来去何迟。当年一顾费矜持。佳人难再得，异地耐相思。
临江仙|西子湖边春正好，输他公子王孙。落花香趁马蹄温。暖烟桃叶渡，晴日柳枝门。中有能诗狂处士，闲将一鹤随轩。百钱买只下湖船。就他弦管里，醉过杏花天。
临江仙|有客青州常从事，雨中相对留连。吾兄折简赤须传。鹅儿黄似酒，U鼻大如船。故国风光俱入眼，眼中偏爱偏怜。欲因弹铗问当年。先生何所有，苜蓿满新盘。
临江仙|如此凄迷如此夜，闲廊闲客闲行。暗芳开堕静无声。人天都未觉，心动自堪惊。未必有情天已老，一钩眉月还生。人间无赖是深更。难评花月色，泪眼未分明。
临江仙|枯木千年独立，风情无复人知。无端绿叶发华滋。苍茫临旷野，烂漫映深池。昨日春怀是梦，明朝秋恨成诗。那堪开到曲终时。一身花落尽，霜月满空枝。
临江仙|确信东风能解冻，何妨细履层冰。朝暾长向眼前明。漫寻千岁药，盼得一阳生。闲向小窗窥易理。宵来玉宇澄清。维摩丈室夜传衣。太平开万世，爱听小车鸣。
临江仙|云净碧天秋似水，须臾飞上冰轮。山河倒影绝纤尘。婵娟千里共，景物一番新。老我此身犹是客，蟾宫桂子曾分。今宵见月倍伤神。嫦娥如解，事休照别离。
临江仙|虚幻浮花休苦恋，南辰北斗频移。暗更绿鬓尽成丝。百年浑似梦，七十古来稀。奉劝人人须省悟，轮回限到谁知。修行宜早不宜迟。从前冤孽罪，要免速修持。
临江仙|埋没钱塘歌吹里，当年却是皇都。赵家轻掷兴强胡。江山如许大，不用一钱沽。只有岳王泉下血，至今泛作西湖。可怜故事眼中无。但供侬醉后，囊句付奚奴。
临江仙|探看青鸟无消息，眼穿芳讯迟迟。猩红著色上花枝，花前旧事惹相思。游絮落英同逐水，水流岁序潜移。风光犹记别离时，系情杨柳万千丝。
临江仙|每日行持都不是，今朝顿觉舒宽。□和交媾聚成团。婴儿投姹女，虎绕与龙蟠。四象同房搓玉线，一穿透过金丹。自然光艳出泥丸。有言言不尽，无说说非难。
临江仙|一棹离乡才四日，羁孤早似天涯。布帆风色掠蒹葭。雨晴山骨瘦，岸圮树身斜。荒店夕阳人卖酒，青旗冷趁飞鸦。不成村落两三家。老藤篱角蔓，杂草壁根花。
临江仙|常道是非奚可道，漆园戏说庚桑。仙书岂必在谟觞。养心无大药，心药两相妨。小苑丛篁时伴我，不曾孤负炎凉。扶筇却曲咏迷阳。诗情随处有，岂独在仙乡。
临江仙|飞絮飞花何处是？层冰积雪摧残。疏疏一树五更寒。爱他明月好，憔悴也相关。最是繁丝摇落后，转教人忆春山。湔裙梦断续应难，西风多少恨，吹不散眉弯。
临江仙|岚气蒸腾霞似火，琳琅一抹遥天。牛羊三五石桥边。无风花自落，有思鸟初还。踏草沿溪山脚转，人家隐约林弯。此生何事最相关？涓涓流水净，莫更起波澜。
临江仙|五月榴花开似锦，一尊长对花前。看看又值杖乡年。蟠溪多寿考，绮里本神仙。虽则东方能玩世，无须金马门边。君身何事不堪传。吟来忘岁月，笔下有云烟。
临江仙|窄样金杯教换了，房栊试听珊珊。莫教秋扇雪团团。古今悲笑事，长付后人看。记取桔槔春雨后，短畦菊艾相连。拙于人处巧于天。君看流水地，难得正方圆。
临江仙|信美湖山容俯仰，从头感逝伤离。登临情味绝凄其。芳年摧落照，归梦系儿妻。长伴飘零湖上月，何时照取双栖。中年忧患赖相持。莫将孤枕泪，愁损软腰肢。
临江仙|麝歆熏篝金鸭冷，玉床闷倒和衣。懵腾春梦小窗西。柳慵花醉，唤不起鹧鸪啼。乱挽蝉云眉不扫，画梁残日依依。怪他燕子故双栖。湘钩暗下，赚得个扑帘飞。
临江仙|梦里还家喧笑语，觉来春色他乡。潇潇风雨入离肠。有诗还洒壁，无酒不传觞。试问凌烟辛苦地，争如畎亩南阳。谁教山鬼伯龙旁。人间无限事，歌罢倚绳床。
临江仙|西北浮云车盖去，晚来心与飘风。高楼独上与谁同。名随三老隐，声在九歌终。不是凭阑无下意，新来筋力添慵。江心桃竹倚从容。音书迟雁字，经本閟龙宫。
临江仙|朱门别院笙歌彻，儿家春事迟迟。菱花入手费寻思。晕轻双颊，空盝待调脂。自是多情还脉脉，凭他吹皱春池。卷帘又见海棠枝。绿章谁乞，珍重趁芳时。
临江仙|记得武林门外路，雨余芳草蒙茸。杏花深巷酒旗风。紫骝嘶过处，随意数残红。有约玉人同载酒，夕阳归路西东。舞裙歌扇绣帘栊。昔游成一梦，试问卖花翁。
临江仙|半卷半垂帘幕，半村半郭人家。半开半落野棠花。半床堆古画，半碗试新茶。半树老藤夭娇，半间野屋横斜。平分春半半春华。半樽凭醒醉，半枕足生涯。
临江仙|西北楼高云海阔，啸歌犹是狂生。闲愁莫误酒杯行。多情应笑我，皱水底干卿。过眼莺花成昨梦，梦回省识飘零。痴龙作雨亦悭晴。吹寒清角怨，何况带潮听。
临江仙|良月露浓仙掌润，郁葱佳气充闾。几年重席旧师儒。大椿同未老，灵寿不须扶。江左衣冠登桂籍，蝉联四世谁如。琳宫昨下凤凰书。金闺班趣缀，禁路莫踟蹰。
临江仙|忆昔西池池上饮，年年多少欢娱。别来不寄一行书，寻常相见了，犹道不如初。安稳锦衾今夜梦，月明好渡江湖。相思休问定何如？情知春去后，管得落花无。
临江仙|西U襟怀元洒落，近来踪迹何疏。高峣一水不斯须。应同渔父饮，醒眼看三闾。侍立小僮清似玉，少陵诗兴何如。遥岑远目几踟蹰。碧云停杳霭，明月几盈虚。
临江仙|记得飞璚邀避暑，藕花深处停艭。称身新试越罗裳。迎凉团扇掩，同倚小蓬窗。瓦鼎焙茶消永日，冰瓷花乳浮香。静吹兰韵细评量。碧天疏雨过，烟外一痕凉。
临江仙|过尽千帆皆不是，碧空浮动清愁。长烟薄日小红楼。楚山空北顾，珠水自东流。骤雨倾空江上过，纷飞坠叶飘浮。柳丝依旧拂青柔。倚阑何限意，日影落城头。
临江仙|节候推排星运转，强分过去来今。偶缘闻见动羁心。征人遥度陇，宿鸟倦归林。独坐空斋书懒读，杖藜何处追寻。关山暝合海云深。一冬怀抱恶，不雨亦沈阴。
临江仙|一晌晤言幽室，几时忆起鸣琴。人间毕竟有知音。天涯多病客，昼夜候青禽。读倦寒窗经史，偶然换了低吟。清茶依旧待君斟。同参明日梦，共释旧伤心。
临江仙|欲近上元人意好，月如人意团圆。暖风催趣养花天。三山来鹤驾，万户识凫仙。手种河阳桃李树，暂时来看春妍。彩衣一笑棹觥船。明年当此日，人到凤池边。
临江仙|又是一年春梦好，江山秀出文旃。杏花红影琢新篇。人间弹七调，穹宇列三垣。东望瀛壶风浪起，可堪海上游仙。相期重返大罗天。闲开云母幔，共赏月儿圆。
临江仙|唱彻阳关分别袂，佳人粉泪空零。请君重作醉歌行。一欢须痛饮，回首念平生。却怪老来风味减，半酣易逐愁醒。因花那更赋闲情。鬓毛今尔耳，空笑老渊明。
临江仙|楼外斜阳如水泼，垂条扫尽谁来。似曾幽梦到莓苔。绿窗红烛短，莫惜倒金杯。海燕有情商去住，风棂六扇须开。寻常门巷亦蒿莱。江南眉样月，留照庾郎哀。
临江仙|樱花落尽阶前月，象床愁倚薰笼。远似去年今日，恨还同。双鬟不整云憔悴，泪沾红抹胸。何处相思苦，纱窗醉梦中。
临江仙|犹记寻秋来古刹，广场同载雕轮。茗香领略斗诗情。泥君遥走送，驾鹤问归程。山水万重人万里，旅魂遥逐江滨。一方烟水梦伊人。醒来花外立，风露正泠泠。
临江仙|跨鹤云间犹未久，风流全胜年时。唤回和气上梅枝。酒边春市动，琴外画帘垂。长是细吟攻愧寿，还歌连桂新词。早催凫舄向南飞。一官传鼎鼐，四海看埙篪。
临江仙|晓色昽U云日澹，绰开坦坦长途。西宁太守问程初。梅梢迎候骑，柳树困平芜。九折邛峡浑可事，不妨叱驭先驱。平平岂是策真无。抚摩迂事业，细密钝功夫。
临江仙|抱病登楼无意绪，满城寒雨蒙蒙。一樽何日与君同。卷帘芳草碧，呼酒夕阳红。堪恨赏心多不偶，依然枉却东风。扁舟归兴莫匆匆。江梅他自落，别有海棠丛。
临江仙|沉李浮瓜浑见惯，试将银蜡新调。乳花风味胜甘蕉。不须怜齿冷，赢得是魂销。却感一凉恩到骨，等闲烦恼都消。还如玉杵觅蓝桥。元霜亲捣处，红涴口脂娇。
临江仙|梅苑清寒兰谷静，相偕游历芳丛。幽姿不与去年同。依稀玉田韵，寂寞小山风。毁誉浮沉浑一梦，谁人悟了鸡虫。试将禅旨入茶盅。三春听雨细，五月待榴红。
临江仙|稍喜清闲正入手，小窗青映丛筠。静看萝蔓绕篱樊。引溜添残雨，汲涧采丝莼。心赏未须拚乐事，酒慵思怯声闻。树梢低度一溪云。鸣禽改节候，逸景挂疏榛。
临江仙|昨日举杯亲饯别，六人吟啸呵呵。今朝丹旐扬城阿。一棺零落恨，都付逝川波。万事转头真是梦，两轮来往如梭。人生百岁合如何。放开眉上锁，得酒且高歌。
临江仙|二十四桥春晼晚，三生杜牧谁知。青青荠麦换芳时。瘦西湖畔柳，犹自斗腰肢。尽有狂名消薄幸，青楼梦觉还疑。帘波笛语自凄其。一钩金落索，八犯玉交枝。
临江仙|夏木阴浓花渐歇，妖娆一树偷开。霞红似火日边裁。明犀燃碧海，长夜照幽怀。巧饰新妆羞不顾，娇痴岂畏人猜。西厢月下影徘徊。芳心期玉蝶，飞过女墙来。
临江仙|织女机边如镜月，夜深长照空帏。玉笙簧冷凤孤飞。苔阶行遍，霜露剥裳衣。华表柱头荏白鹤，不知何日来归。故山今在故人稀。沉思似梦，垂涕掩朱扉。
临江仙|打破这阳炉阴鼎，跃番黑汞红铅。龟蛇龙虎总虚言。六根并四大，阴物一齐捐。有个天然真一种，非心非肾非玄。不容口意识情传。修丹如此到，可谓大罗仙。
临江仙|倦客归来秋飒飒，乡音入耳分明。相逢何暇叙离情。隔江风鹤警，戚里最心萦。且喜双双儿女小，膝前团坐憨生。为耶屈指说行程。烽连瓜步赤，山到虎林青。
临江仙|瓦枕半欹诗梦醒，起来人静江空。丛芦萧瑟战金风。钓舟不系，吹落碧滩中。坐稳总忘身外事，苍山独对疏慵。夜深清露滴芙蓉。满篷凉月，人在水晶宫。
临江仙|月寺星轺尘梦断，如今平地仙人。烟霞卷起旧精神。焚香金鸑鷟，书奏玉麒麟。闻道枫宸求侍从，看庆命重新。且将风月剩酬身。樽中长有酒，花下不辜春。
临江仙|欲写壮怀仍苦病，真成无奈无求。枫丹白露碧云流。蛰居慵出户，辜负水天秋。还是仙翁腰脚健，看花携伴登楼。神仙眷属几生修。读诗分乐趣，也算侍清游。
临江仙|枫叶白苹秋未老，晚风吹泛轻艎。青山沥沥水茫茫。情随流水远，恨逐暮山长。一点相思千点泪，眼前无限情伤。佳人犹自捧离觞。阳关休唱彻，唱彻断人肠。
临江仙|幻梦连环不断，空花与蝶翩翻。忽然开眼落尘寰。今吾非故我，明日是新年。见说小梅依旧，灯前转盼嫣然。争知人正倚屏山。一双金屈戌，十二玉阑干。
临江仙|高宴诸侯张乐地，锦堂华烛蟠烟。当筵歌舞假婵娟。病吟终少味，老醉不成颠。高隐无言应念我，白头奔走山川。熏梅染柳又催年。人归落雁后，思发在花前。
临江仙|昼永深闺帘不卷，纱窗风袅炉烟。最无聊赖是今年。夜阑消梦雨，春尽落花天。记得阳关低唱处，河梁回首潸然。从来聚散总前缘。行云无去住，明月有亏圆。
临江仙|晚渡潮生野火静，丛祠深对江波。垂鬟接黛一青娥。宝冠珠络，花帔贴银鹅。估客往来争祷赛，隔船吹凤鸣鼍。山低如带水如罗。螭头黄绢，隐隐画双螺。
临江仙|晚星尽作温甜果，诗怀一返儿童。摘来玩弄爱鲜红。更将和露嚼，两腋暗生风。月洗银波秋一面，美人自愧妆浓。秋神正似玉芙蓉。也知人世意，夜夜助相逢。
临江仙|沙平草浅亭皋路，轻红还有疏花。几番雨细更风斜。余香剩馥，蜂抱入晴衙。地僻山深春社后，黄莺呖呖谁家。柘弓金弹莫弹他。绿杨紫陌，妆点好风华。
临江仙|说定三秋词赋，此回不写悲音。斜阳无意我无心，吹香风更好，分与桂花阴。谁管乌啼于夜，低徊明月霜林。今生莫再梦中寻，随他千里外，添得两沉吟。
临江仙|许大乾坤难跳出，其间用舍分途。随缘二字更无余。山林何必好，钟鼎本来虚。鹰隼盘空鸥鸟没，俱因伴侣相呼。纷纷后辙踵前车。隆中无顾者，管乐亦潜夫。
临江仙|回首前尘浑似梦，醒时依旧朦胧。小桡隐约画桥东。海棠新雨后，玉笛晚云中。每怕春风轻负我，终教我负春风。当年何意却相逢。相逢真个好，只是太匆匆。
临江仙|冬夜夜寒冰合井，画堂明月侵帏。青缸明灭照悲啼。青缸挑欲尽，粉泪裛还垂。未尽一尊先掩泪，歌声半带清悲。情声两尽莫相违。欲知肠断处，梁上暗尘飞。
临江仙|短衣羸马边尘紧，五年三渡桑干。漫天晴雪扑雕鞍。旗亭呼酒，黄月大如盘。苦对南云思旧雨，杏花消息阑珊。新词琢就付双鬟。紫箫声里，看遍六朝山。
临江仙|城外钟声听不尽，船头又指龙山。解衣沽酒醉时眠。故乡何处觅，或在枕儿边。却念文园多病后，曾经此地留连。西风流水送华年。后先同作客，游览独凄然。
临江仙|昨夜梦随新月坠，醒来却见霏微。残秋风雨自无时。啁啾林鸟，叶尽尚争枝。高洒只愁从海上，寒深湿了征衣。那能晞发向咸池。微吟九辩，孤燕忍辞归。
临江仙|万象分明时景现，寒光不用磨揩。大千沙界尽融该。清虚虽昧，一气贯三才。高下岳渎平等相，毛鳞大小同阶。凡心元是对贤胎。菩提烦恼，无始未曾乖。
临江仙|一棹蒹葭初舣处，依前灯火高城。水风吹袂酒初醒。镜中残黛绿，梦外故山青。月堕汉皋留不得，更愁明日阴晴。涉江兰芷亦飘零。凄凉湘瑟怨，掩泪独来听。
临江仙|盛会欣逢爱彼客，迎宾冠盖成排。琼花瑶草笑书呆。鱼龙看曼衍，吟咏属朋侪。灿灿银屏歌舞夜，九霄凤哕鸾喈。漫天彩焰洒金埃。丽谯辉眩目，蜃市幻形骸。
临江仙|秋藕丝裙春树面，龙安寺里为家。时来空馆倚栏斜。栏前新水，日日浸桃花。素手自撩金索动，腕绳轻约红纱。东风相见各天涯。道傍愁思，散作日边霞。
临江仙|眩晕兼旬天欲堕，吟怀抛向云边。报尻诗句半催眠。书坛尊丑怪，画苑弃娟妍。六阕临江如七发，霍然积U如烟。银屏奢靡诩追欢。缠腰多白领，骑鹤少青毡。
临江仙|栗子味招全道子，芋头滋味引回头。名人吃了并无忧。四三通十二，个个下重楼。吃得过时冰是水，水中雨点浮沤。一来一去几时休。若教同我愿。管取得真修。
临江仙|一阵催花风似箭，小楼昨夜还会。独撚衣带暗香凝。此生唯恨恨，谁解惜惺惺。楚水吴山浑是梦。羡他行脚孤僧。仲宣高处不须登。断魂千古月，龛泪十年灯。
临江仙|小径孤塘初起月，秋衫澹澹如云。云常与月共逡巡，人如水影，相望不相寻。何日摇摇生片翮，幽然化作低萤。宵宵罗扇绕伊人。一朝寒落，葬在小窗阴。
临江仙|何处燕声如诉，空梁蛛网成纱。矫庵屋老渐倾斜。当时檐下客，辗转到谁家。百日相逢人海，百年相失天涯。海风歇处满天霞。深宵残梦里，永对一枝花。
临江仙|一片若耶溪水，春风洗净铅华。苎萝西去那人家。淡烟笼薄雾，新绿衬啼鸦。惆怅苏台麋鹿，凄凉吴苑莺花。浪传曾泛五湖槎。青台明月夜，冷落旧云霞。
临江仙|曾唱牡丹留客饮，明年何处相逢。忽惊鹊起落梧桐。绿荷多少恨，回首背西风。莫叹今宵身是客，一尊未晓犹同。此身应似去来鸿。江湖春水阔，归梦故园中。
临江仙|无复同生应共死，人间化石心坚。灵车那肯驻重泉。遗诗悲绝命，慧业并生天。为报而翁贤太守，佳儿佳妇堪传。不愁精卫海难填。旌题褒节烈，祠宇荐兰荃。
临江仙|夜静黄云承宝袜，九疑人到羊家。蕊宫仙曲送流霞。东陵分玉井，远胜隔荷花。绰约旗亭沾一笑，众惊食枣如瓜。画桥烟柳忽翻鸦。醉鬟倾绿醑，参月共横斜。
临江仙|夏馆秋林山水窟，家家林影湖光。三年间为一官忙。簿书愁里过，笋蕨梦中香。父老书来招我隐，临流已盖茅堂。白头兄弟共论量。山田寻二顷，他日作桐乡。
临江仙|寒甚正前三五日。风将腊雪侵寅。彩鸡缕燕已惊春。玉梅飞上苑，金柳动天津。□□□□□□□，□□□□□□。□□□□□□□。春盘共饤饾，绕坐庆时新。
临江仙|记得钗分悲永别，经年砚匣尘封。而今重展泪花浓。伤心留断句，铃印未销红。玉镜台前馀独影，梨云梦断无踪。新愁旧恨压眉峰。茫茫泉路杳，何处盼鳞鸿。
临江仙|杨柳池塘桃李径，华堂寿宴初开。围春翠幕舞风回。东山携妓女，北海整尊罍。玉笋轻敲红象板，金荷潋滟传杯。笙歌缭绕宴春台。华山闲日月，□野醉蓬莱。
临江仙|留得馀生惟自愧，泪痕终古长新。几人相忆见情亲。西州门外路，凄断故时春。青鸟为传归信早，开缄喜及芳辰。蔷薇谢后草如茵。画图辉禹域，珍重有为身。
临江仙|高卧泉边秋石，饱看天上朝云。翠禽重返玉梅魂。怜渠花外影，伴我梦中身。掬取漙漙清露，酿成酽酽芳醇。试浇红豆问前因。新枝双照水，犹是旧时根。
临江仙|秋梦如烟吹不散，丝丝袅向天涯。玉箫凄咽是谁家。楼高人更迥，灯影隔窗纱。浪说柔情容易达，愁心望里频加。翠帷还被画屏遮。遥怜深夜月，犹自照庭花。
临江仙|金锁重门荒苑静，绮窗愁对秋空。翠华一去寂无踪。玉楼歌吹，声断已随风。烟月不知人事改，夜阑还照深宫。藕花相向野塘中。暗伤亡国，清露泣香红。
临江仙|昨夜月明明似水，今宵雨碎风鸣。广寒宫阙白云扃。名花如有恨，好酒亦无情。不睡推窗还看取，残萤小照昏庭。蛩螀凄楚不堪听。疏星难暂露，来日可能晴。
临江仙|犹记龙华接芳躅，嬉春破霁驱车。短筇香径看桃花。村中新酿熟，醉到小姑家。伯乐难逢王谧死，离人容易天涯。申江回望暮云遮。故人鸡黍局，何日话桑麻。
临江仙|每被东风芳信误，十年心事微茫。江头几度立残阳。柔丝风里乱，薄梦雨中凉。芳信重来楼寂寂，楼前一树垂杨。流莺苦苦逐余香。已无肠可断，何处著思量。
临江仙|洛阳贬去今重问，盈盈玉粉揉酥。烧痕检点秀蛾舒。为怜春老，一饯醉难扶。从知倾国招天妒，几曾雪掩风磨。仙香暗剪月心波。红尘纵好，叵奈薄情多。
临江仙|置酒立春前一日，彩毫常侍题诗。台乌粉项报春迟。葡萄腰褥锦，木笔胆瓶枝。打遍青门珠络鼓，南檐新柳成丝。老来风趣镜神知。掠须花玳瑁，笼眼圣琉璃。
临江仙|隔个茶盘相对，待他落定尘埃。霎时扑入个侬怀。碧天风雨后，从此不沈霾。昨夜依然噩梦，醒时好梦偏来。一泓春水浸枯骸。花开新世界，花落见如来。
临江仙|彤管徒传缑岭怨，采兰又酿新愁。此身已许便相酬。一朝巾帼志，千古丈夫俦。慷慨捐生犹易事，从容就义难求。楼空人去冷香篝。云寒朝欲暮，月淡夜何修。
临江仙|水出五溪成一派，滔滔日夜东流。倦乘鞍马却乘舟。向来危处怯，此去险中愁。咿轧数声离岸橹，异乡身世悠悠。暂教杯酒放眉头。痴儿官事了，聊作子长游。
临江仙|十日篱边犹袖手，天教冷地藏香。王孙风味最难忘。逃禅留坐客，度曲出宫妆。判却为花今夜醉，大家且泛鹅黄。人心休更问炎凉。从渠簪发短，还我引杯长。
临江仙|凉雨声中草树，夕阳影里楼台。此时怀抱向谁开。屠龙中底用，说鬼要奇才。多谢凋零红叶，殷勤铺遍苍苔。杖藜著意自徘徊。南归双燕子，明岁可重来。
临江仙|六十馀年巢老矣，芹泥零落芳菲。辞家燕子故西飞。抛残三代梦，又别小乌衣。仙桂香来秋月满，半庭凉露离披。今人何减古人悲。阳关三叠曲，总未唱归期。
临江仙|灯火阑珊清漏急，夜深著体轻寒。个人背立画屏间。旧红衫袖薄，新绣缕鞋鲜。一寸横波千丈恨，魂消似削双肩。便蒙怜惜也徒然。桂堂东畔路，弹泪巳三年。
临江仙|小别总无情绪，微吟又到黄昏。春宵寂寂掩重门。孤眠双雀笑，怀抱一灯温。此夜华堂高会，群仙花雨缤纷。海寿无算酒盈樽。归期珍重记，莫共酒杯吞。
临江仙|唤起提壶池上饮，春残满地红英。忽闻墙外子规声，不如归去也，终是不分明。自抱云和弹一曲，曲终还拟湘灵。风前泪眼几时晴，月高星数点，香冷漏三更。
临江仙|春日抛人容易过，花朝寒食清明。新来心事付流莺。千回百啭，终觉有馀情。客里看花花有恨，问花无语堪惊。东风相约那边行。朱朱粉粉，都不似平生。
临江仙|昔日愚公曾有谷，竹楼更起洪州。宦游人尽恋风流。携琴千日酒，种秫百花洲。楼外萧滩楼上月，开帘几对闲鸥。登斯楼也乱云浮。有山官舍里，巢许亦淹留。
临江仙|秋水芙蓉江上饮，怜渠无限风流。红牙低按小梁州。澹云拖急雨，依约见江楼。最是采莲人似玉，相逢并著莲舟。唱歌归去水悠悠。清砧孤馆夜，明月太湖秋。
临江仙|记得那时相见，湖中碧叶田田。隔莲四目两无言。眼看莲瓣落，荡去水如烟。昨夜相逢依旧，湖中碧水连天。并舟共入藕花间。无人知是梦，相顾两欢颜。
临江仙|折柳门前鹦鹉绿，河梁小驻归船。不堪华发对离筵。孤村啼鴂日，深院落花天。文采弟兄真叠玉，赤霄去路谁先。明朝便恐各风烟。江山如有恨，桃李自无言。
临江仙|初结新秋寒意，单衣不奈流风。此番风里未重逢。梧桐随月冷，叶影满庭东。去去三千长路，今宵梦也何同？谁知清景似愁浓。一声离别曲，浅唱在秋虫。
临江仙|花影半帘初睡起，绣鞋着罢慵移。窥妆强把绿窗推。隔花双蝶散，犹似梦初回。纤指弹瓯呼女伴，出帘那共徘徊。闲将罗袖倚朱扉。楼台临水处，日午燕争飞。
临江仙|掠影寻常巷陌，筑巢王谢堂前。人间一别十三年。昨宵轻入梦，飞上故人肩。纵使街头邂逅，无非几句寒暄。争如终老在槐安。可怜心似铁，空负笔如椽。
临江仙|独坐空斋无意绪，伊人何日归来。门前去路半尘埋。映阶无碧草，落叶有高槐。此恨千杯消不尽，休言舞榭歌台。衰丝豪竹已伤怀。预愁歌舞罢，不似坐空斋。
临江仙|惆怅西堂人远，仙家白玉楼成。可怜残墨意纵横。茜纱销粉泪，绿树问啼莺。多少金迷纸醉，真堪石破天惊。休言谁创与谁承。传心先后觉，说梦古今情。
临江仙|屋上斜阳墙上草，晚来相映清幽。小窗频倚独凝眸。角声欲断，呜咽总添愁。双鲤不来音信杳，恼人欲说还休。春秋佳日去难留。离情一缕，随水去悠悠。
临江仙|涉世浮沉回甲子，曾经忧患无边。书灯长是照迟眠。汗青迷醒梦，褒贬眚媸妍。机遇中兴新世纪，往怀如幻如烟。浮生禁得几悲欢。银屏今夜影，婀娜舞红毡。
临江仙|谩道追欢惟九日，年年此恨偏浓。今朝吹帽与谁同。黄花都未拆，和泪泣西风。应恐登临肠更断，故交烟雨迷空。为君一曲送飞鸿。谁能推毂我，深入醉乡中。
临江仙|嫩绿阴阴台榭映，南风初送清微。扬州花市进芳菲。丝头开万朵，玉叶衬繁枝。自是诗人佳赠意，花王香借馀姿。翠红深展奉瑶卮。何妨沈醉赏，天与绊春晖。
临江仙|补屋牵萝居不易，飘零且寄他乡。危楼风雨恨茫茫，抄书愁日短，数墨叹更长。历尽酸辛归宛委，百城坐拥琳琅。已拚生死共存亡，守残完素志，远祸入清凉。
临江仙|浊酒一卮歌一曲，大家留住秋光。片云轻护晓来霜。殷勤篱下菊，满意为君香。四海干戈犹未定，此身底处安藏。醉中闻说有真乡。便从今日数，三万六千场。
临江仙|天际紫阳呈众妙，琼台双阙交辉。数回采药醉忘归。行随流水上，坐看白云飞。大月山高横剑印，卧龙海眼来归。华琳隐约响霓衣。今生求也淡，几者动之微。
临江仙|眼看西园红与紫，年来几度芳菲。吾生四十渐知非。祗思青箬笠，江上雨霏霏。饮酒但知寻夏季，不须远慕安期。丹成仙去是何时。龟藏何必学，春日正迟迟。
临江仙|读破芸缃三万卷，回翔直到公卿。胸藏武库角心兵。绮罗丛里，擎酒说功名。镂玉横腰金佩肘，白头一梦零星。舞裙歌扇总飘萍。故人江海，闲读种鱼经。
临江仙|子后寅前东向坐，冥心琢齿鸣鼍。托天回顾眼光摩。张弓仍踏弩，升降辘轳多。三度朝元九度转，背摩双摆扳弩。虎龙交际咽元和。浴身挑甲罢，便可蹑烟萝。
临江仙|达道逍遥无事客，狂歌度日欣欣。孤然一性朗然真。清如三岛月，闲似九霄云。语话参差绝世梦，心头不挂微尘。四时游玩百花亲。壶中天不夜，物外景长春。
临江仙|稽首同途听教化，休教虚度流年。常生觉照道心坚。包容他过失，整顿自邪偏。分上本无人我相，闲中认正根原。但迷假合起攀援。永沉烦恼海，难证大罗天。
临江仙|凭遍曲阑十二，碧城犹记相逢。莲房坠粉又秋风。画慵眉浅翠，醉薄靥轻红。澹月疏帘遥夜，清光乞与君同。谁知雁字解书空。云涯无限恨，依约梦魂中。
临江仙|天光照夜生苍白，小楼倦客孤灯。风声泉韵未分明。铿锵环佩，疑降许飞琼。白发欲凭山色染，倚屏坐破浓青。拟将心事诉流萤。招招罗扇，迤逦没深箐。
临江仙|狂傲矜人才子气，不羁最是张生。翩翩公子放歌行。茜窗吟皓月，红豆意怜卿。卓子豪风芒砀客，可堪家国凋零。终风苦雨几时晴。铁函心史贮，说与后人听。
临江仙|寄语鸾軿休浪渡，银湾一夜风寒。云边雁影有无间。七襄终日织，底事不成纨。可有西风能驻梦，除非香雾云鬟。生涯容易损朱颜。年年斜恨字，何况隔溪山。
临江仙|迢递关山身历遍，烟霞胜处曾游。九江江畔系孤舟。匡庐如画里，南望插天浮。瀑布香炉齐五老，层层爽气陵秋。何须魂梦觅瀛洲。云松终可卜，我与谪仙俦。
临江仙|庭院深深深几许，倚风帘幕低垂。海棠红冷雁来时。徘徊团扇曲，蕴藉惜秋词。暮雨萸房人悄悄，无聊独理琴丝。寂寥心事有谁知。断无人可忆，何处说相思。
临江仙|曾误莲花峰下约，与君同病相怜。爱人人爱两难全。问君君不语，此恨向谁言？猛悟从前都错了，无缘即是多缘。娲皇许我补情天。眉山犹未画，心月已先圆。
临江仙|砥柱中流风不断，闲看骇浪惊涛。何曾撼得一毫毛。北辰星共拱，瞻仰意气高。众志成城弥六合，笑他鼠辈焉逃。凛然高义透重霄。漫劳夸核热，亿兆仰丰标。
临江仙|堤曲朱墙近远，山明碧瓦高低。好风二十四花期。骄骢穿柳去，文U挟春飞。箫鼓晴雷殷殷，笑歌香雾霏霏，闲情不受酒禁持。断肠无立处，斜日欲归时。
临江仙|玉水堤旁千树柳，仙宫还在人天。是谁驴背耸诗肩。不如来饮酒，倾倒醉吟边。鸟踏画檐时点缀，珠帘向晚风穿。依稀竹上尽婵娟。黄昏图画出，云尽月重圆。
临江仙|苦忆驹乡幽胜地，凤桥画齿澄池。文宫武庙列碑螭。希文与朱子，遗迹孰知之。今岁中秋水浒会，八方荟集宏辞。揭牌荣典耐庵祠。幽光终炳焕，刍议纪吾词。
临江仙|访庚辛成造化，常清净童颜。哉表里得翛然。生真水U，去复牵还。子投贤贤不面，庵辱教来干。分修炼在三关。人真宿契，悟放心闲。
临江仙|翠袖红襟娇欲语，临风一笑嫣然。相宜最是晚凉天。玉阶清露，深苑久凭栏。别有幽情浓胜火，只今不照芳筵。旧时明月绮窗前。看花人去，徙倚待谁还。
临江仙|天为西南分八使，更分四道蕃臣。争如齿宿彩衣新。亲年开百岁，又见子生孙。一度平反供一笑，无边桃李皆春。便归天上极恩荣。为君图寿母，更看太夫人。
临江仙|山谷老人年七十，百花潭上优游。石亭草阁枕江流。携琴随野鹤，移席傍沙鸥。东浙甘棠思邵父，角极画省名留。一瓢春酒醉林丘。神仙行陆地，何用访瀛洲。
临江仙|相见愧他相忆，无花只有寒衾。一箱书对一张琴。怜卿真似我，兀坐送光阴。若问三生三世，相携千与千寻。今宵灯影又深深。相逢虽是泪，离别顿牵心。
临江仙|火冷灯□山驿静，无人与暖香衾。阿谁教你惜人深。一成迷后，不望有如今。枕畔耳边都悄悄，忆伊模样声音。些儿年纪正难禁。盟言虽在，只恐我痴心。
临江仙|摇落不禁悲宋玉，高槐我是东邻。垂髫犹记北窗深。一镫肠欲断，听到梦中云。苦恨金天胡自喜，教他堕溷飘茵。繁华消尽幻耶真。炼形须换骨，留作隔年春。
临江仙|多少神仙官府在，少无拘束仙官。此翁仙福渐来完。庭前饶玉树，海上有青鸾。为问青鸾消息地，一韩曾使三韩。安期持底与传言。如瓜双火枣，捧日一金丹。
临江仙|冉冉秋光留不住，满阶红叶暮。又是过重阳，台榭登临处。茱萸香堕，紫菊气，飘庭户，晚烟笼细雨。雍雍新雁咽寒声，愁恨年年长相似。
临江仙|曲巷斜街信马，小桥流水谁家。浅衫深袖倚门斜。只缘些子意，消得百般夸。粉面初生明月，酒容欲退朝霞。春风还解染霜华。肯持鸳绮被，来伴杜家花。
临江仙|向日鹓行瞻凤彩，共期直上金銮。却来持节海云边。身兼三使者，名是一仙官。汉室中兴高密冠，千年苗裔蝉联。左弧嘉庆舞祥烟。橘中招四老，同醉酒如泉。
临江仙|霜月穿帘乍白，苹风入坐偏凉。麾灯促席诧时光。桃花歌扇小，杨柳舞衫长。别乘平分风月，词人剩引觥觞。莫将幽恨搅刚肠。尽添金掌露，频注玉猊香。
临江仙|红药开残惊绿暗，斗茶深院清幽。呢喃双燕语风柔。蝶酣人困，慵自整薰篝。宿醉未消香梦醒，倚栏闲看梳头。一帘梅雨似新秋。菱花影里，斟酌远山愁。
临江仙|少日山眉深浅，去年云髻高低。夜来微雨湿春泥。五更鸳枕上，千里凤城西。引镜斜红旧褪，缄书澹墨新题。江南自好自凄迷。柳花随处起，鹎鵊尽情啼。
临江仙|春寒小院刚初起，画帘垂地周遮。妆台浅碧护文纱。海棠带露，红亸凤盘斜。旧日花时人共语，今朝人去天涯。瘦眉慵画鬓欹鸦。恹恹情绪，掩镜懒簪花。
临江仙|一桁湘帘尘远，午莺啼破春长。旧游难得梦横塘。梦回寻不得，惆怅蕙炉香。却道海棠依旧，东风未算荒唐。剪红裁绿费商量。题花传彩笔，作草剩斜行。
临江仙|三月芳洲波尚冷，袷衣谁浣江亭，千祈珍重近来晴。独行临野渡，游目送征翎。北望中原天不见，古今水道山程。何如风静粤江清。桃源寻未得，犹有小舟横。
临江仙|者也之乎真太错，甘心吞棘吞蓬。有无俱尽见真空。炉锥难自荐，关捩只心通。野鹤孤云元自在。刚论隐豹冥鸿。此身今在幻人宫。要将驴佛我，分付马牛风。
临江仙|两度还元阁上，今宵一宿空桑。湖光山色话渔洋。鹰呼遥警夜，鱼响寂空堂。小立绿梅花下，满身花影当窗。冷香和月费吟商。树头潮入梦，水面镜涵光。
临江仙|人在梦云楼上别，残灯影里迟留。依稀绿惨更红羞。露痕双脸湿，山样两眉愁。几幅片帆天际去，云涛烟浪悠悠。今宵独立古江头。水腥鱼菜市，风碎荻花舟。
临江仙|落魄长官江海客，少豪万里寻春。而今憔悴向溪滨。断无觞咏兴，惟有簿书尘。手插海棠三百本，等闲妆点芳辰。他年绛雪映红云。丁宁风与月，记取种花人。
临江仙|晤得名山秋一面，白云黄叶都痴。更凌绝顶瞰天池。拈他三道瀑，润我数行诗。明日江南成远别，人前莫说相思。携壶或有再来时。迷漫风雪里，梦逐万峰驰。
临江仙|寂寂珠帘春去也，燕梁落尽香泥。经年归梦总迷离。抛残锼玉枕，空惜缕金衣。乔木荒凉烟水隔，杜鹃何苦频啼。凤城几度误心期。凭阑无限意，肠断日西时。
临江仙|自笑天涯无定准，飘然到处迟留。兴阑却上五湖舟。鲈莼新有味，碧树已惊秋。台上微凉初过雨，一尊聊记同游。寄声时为到沧洲。遥知敧枕处，万壑看交流。
临江仙|一自彩云归去后，碧城相望销凝。冷烟寒食小旗亭。良辰美景，依约有平生。正是风花如梦里，王郎绝句知名。双鬟未必眼常青。且休怀旧，怀旧不胜情。
临江仙|洞庭波浪飐晴天，君山一点凝烟。此中真境属神仙。玉楼珠殿，相映月轮边。万里平湖秋色冷，星辰垂影参然。橘林霜重更红鲜。罗浮山下，有路暗相连。
临江仙|落尽丹枫帘不卷，晚来伫立窗前。一别未见又经年。金湖人远隔，雁字结遥天。况是诗筒遥寄我，开缄情意殷然。三生难断此因缘。阳春难续和，几度拂华笺。
临江仙|远驾星屏临百粤，康沂户户歌功。使君五马去乘骢。卖刀无旷土，赠扇有仁风。莫唱渭城朝雨曲，片帆时暂西东。促归行拜紫泥封。九霄先步武，三接未央宫。
临江仙|点滴芭蕉心欲碎，声声催忆当初。欲眠还展旧时书。鸳鸯小字，犹记手生疏。倦眼乍低缃帙乱，重看一半模糊。幽窗冷雨一灯孤。料应情尽，还道有情无？
临江仙|记得春闺初学绣，花棚高似身长。金针拈得费思量。不分花四角，何处到中央。碧绿青红亲手理，残绒唾上红窗。娇痴浑未识鸳鸯。怪他诸女伴，偏爱绣双双。
临江仙|披袍窣地红宫锦，莺语时转轻音。碧罗冠子稳犀簪，凤凰双飐步摇金。肌骨细匀红玉软，脸波微送春心。娇羞不肯入鸳衾，兰膏光里两情深。
临江仙|膝上添丁郎小小，鹓雏彩鹤初匀。书堂合与孟家邻。诵诗琴解□，论学墨沾唇。头玉峣峣眉刷翠，更将秋水为神。看花留待百年春。金鞍南陌上，惊动洛阳人。
临江仙|健笔兴来挥乐府，无愁可到眉头。可怜郊岛两诗囚。枯肠徒自恼，骍汗只供羞。我欲与君追李白，神游共访丹丘。千金不惜翠云裘。呼儿多换酒，一醉万缘休。
临江仙|风雨深宵相慰藉，世间直道犹存。未须惆怅说销魂。壮歌头可断，高阁梦常温。不信虚心持劲节，坐令终古蒙尘。举杯属影已三人。新篁相夹辅，明月是前身。
临江仙|午睡醒来茶熟未，清风净扫心田。金炉漫炷水沉烟。把君诗一卷，细细读花前。南望不知相隔远，美人秋水娟娟。鱼书欲寄擘云笺。问君珠几斛，才许抵新篇。
临江仙|一叶梧桐惊乍堕，晚风吹鬓丝丝。谢庭明月似当时。银屏秋讯早，凉露上阶迟。倦旅十年沧海客，遥天白雁应知。捷书如雪梦中驰。生还应有日，喜诵杜陵诗。
临江仙|年少相逢常相见，相逢携手同行。海滩石上听涛声。抬头看明月，明月照我心。人世虚浮如一梦，何时此梦能醒。阴晴不定总关情。通宵常不寐，歌舞到天明。
临江仙|记得前宵秋半约，缟衣曾浣江干。饯尘容易饯愁难。抟圆千古雪，也作等闲看。岭外殷勤歌水调，奈何弦涩杯干。清风兀自荐空盘。生涯浑若此，不必语高寒。
临江仙|玉貌香腮天赋与，清姿不假铅华。素芳寻在五陵家。欲知春信息，庾岭一枝斜。别有玲珑潇洒处，月梢淡影笼遮。休教羌笛一声嗟。宫妆犹未似，留取意无涯。
临江仙引|镜浦过雨，扶小槛，送归帆。春潮昨夜愁添。正暮烟凝紫，更晴涨拖蓝。流光冉冉迅羽，柳摇残梦老江南。南雁北归悭。信息乡山，万里崤函。指夕波明处，但斜照红衔。新寒。向暝渐紧，上钩休任风帘。
临江仙慢|漱石枕流计，湖光绿处，山翠浓时。庾尘外从教静掩柴扉。幽栖。为门前柳，篱边菊，赋得归期。江南路，仅莼鲈劝客，竹马牵衣。还思。探梅旧崦，终胜东阁追随。便寻常猿鹤料也忘机。相携。话鄂君被，湘娥瑟，怨抑谁知。孤山去，且春阴就梦，冷语寻诗。
丹凤吟|宛转回肠离绪，懒倚危栏，愁登高阁。相思何处，人在绣帏罗幕。芳年艳齿，枉消虚过，会合丝轻，因缘蝉薄。暗想飞云骤雨，雾隔烟遮，相去还是天角。怅望不将梦到，素书谩说波浪恶。纵有青青发，渐吴霜妆点，容易凋铄。欢期何晚，忽忽坐惊摇落。顾影无言，清泪湿但丝丝盈握。染斑客袖，归日须问著。
乌夜啼|几曲微风按柳，生香暖日蒸花。鸳鸯睡足芳塘晚，新绿小窗纱。尺素难将情绪，嫩罗还试年华。凭高无处寻残梦，春思入琵琶。
乌夜啼|纨扇婵娟素月，纱巾缥渺轻烟。高槐叶长阴初合，清润雨馀天。弄笔斜行小草，钩帘浅醉闲眠。更无一点尘埃到，枕上听新蝉。
乌夜啼|檐角楠阴转日，楼前荔子吹花。鹧鸪声里霜天晚，叠鼓已催衙。乡梦时来枕上，京书不到天涯。邦人讼少文移省，闲院自煎茶。
乌夜啼|素意幽栖物外，尘缘浪走天涯。归来犹幸身强健，随分作山家。已趁馀寒泥酒，还乘小雨移花。柴门尽日无人到，一径傍溪斜。
乌夜啼|墙外雨肥梅子，阶前水绕荷花。阴阴庭户熏风满，水纹簟怯菱芽。春尽难凭燕语，日长惟有蜂衙。沈香火冷珠帘暮，个人在碧窗纱。
乌夜啼|生长若耶溪畔，往来西子湖头。轻衫窄袖风波里，惯棹采莲舟。妆束何劳珠翠，逢人尽逞风流。荷花深处深藏着，妆作害娇羞。
乌夜啼|昨日腊残椒酒，今宵冰解东风。一年花事从头起，次第看欹红。梅绽香飞宫额，柳开翠压眉峰。小廊长日添如线，春色绣帘栊。
乌夜啼|段段寒沙浅水，萧萧暮雨孤篷。香罗不共征衫远，砧杵客愁中。别恨慵看杨柳，归期暗数芙蓉。碧梧声到纱窗晓，昨夜几秋风。
乌夜啼|黛埽何如修桂，肠销浑似娇棠。新愁遍染罗巾泪，凉月坠琼珰。脉脉笼残斜日，微微薰罢馀香。绣窗花落潇湘雨，憔悴立西廊。
乌夜啼|漾暖纹波飐飐，吹晴丝雨蒙蒙。轻衫短帽西湖路，花气扑春骢。斗草褰衣湿翠，秋千瞥眼飞红。日长不放春醪困，立尽海棠风。
乌夜啼|东阁梅魂欲断，南园蝶梦无踪。年年春事花朝近，都在雨声中。珠压轻烟细细，银荷碎蕊蒙蒙。金钱掷破灯花喜，明日晓霞红。
乌夜啼|一树微花竞艳，半廊萝荫含秋。秋风未冷江莼老，清怨锁高楼。梦断碧云易散，花飞明月空留。映阶细草茸茸绿，无意寄人愁。
二郎神|玉枝零乱，怎不向金壶幽贮。算误倚枯丛，更催春羯，相近都非素侣。雾鬓风鬟轻寒里，悄写影水烟荒渚。问世外灵根，花中高韵，几人知汝。无语。前身瑶苑，忆陪灵圉。近纸帐深更，冰魂禁守，不受栖香翠羽。霜气添明，月波流滟，谁个冷心相与。凝目久，尘外幽人若接，碧琴横伫。
二郎神|碎琼荡月，簇万艇碧天如泻。记雨过梧城，霞生冰井，描就鸳江入画。湿遍青衫琵琶恨，洗恨滴泪珠尘罅。天遣忒有情，燕娘风调，凤娘声价。休话。漓江影事，洞箫吹罢。趁玉魫愁新，荔枝香近，沈水余薰共惹。紫峒春深，碧浔秋浅，争并露华娇夜。歌宛转，适怨清和，似有泛人来下。
二郎神|近时厌雨，喜午日放开天日。不用辟兵符，从今去也，管定千祥万吉。已报甘泉新捷到，况更是年丰堪必。任景物换来，蛙鸣蝉噪，耳边U唧。洋溢。尽教愿乞，兵厨闲秩。看恰好园池，随宜亭榭，人道瀛洲压一。且恁浮沈，奈何衰悴，惟怕牧之名毕。安得去，占却三神绝顶，瑞芝同拾。
二郎神|素天际水，浪拍碎冻云不凝。记晓叶题霜，秋灯吟雨，曾系长桥过艇。又是宾鸿重来后，猛赋得归期才定。嗟绣鸭解言，香鲈堪钓，尚庐人境。幽兴。争如共载，越娥妆镜。念倦客依前，貂裘茸帽，重向淞江照影。酹酒苍茫，倚歌平远，亭上玉虹腰冷。迎醉面，暮雪飞花，几点黛愁山暝。
二郎神|飘然瓶拂。万里流杯稳渡。孤树拥身云莫是，祗陀林不，精蓝何处。解识众生无量苦，尽指点苍乌白鹄。广长舌声闻圆觉，四万八千都悟。常住。鹿苑含香，鸡园却步。怕罡风向恒河吹，乞一滴四天花雨。交光网里琉璃影，聆名理湛深支许。料少钝根人，莲社花开，轻参法侣。
二郎神|高堂王谢。溯燕子来时潇洒。对叆叇白云亲舍感，嗟回首十年心挂。溟海腾澜风雨里，怎钓得金鳌六驾。历十二屏山处处，展卷词源倾泻。风雅。楞严写就，许增声价。正举案相庄眉黛妩，凝水绘红阑低亚。楼阁参差人影伴，伫双凤齐飞管下。恁清籁微吟，秀色同餐，欢莲元夜。
二郎神|西池旧约。燕语柳梢桃萼。向紫陌秋千影下，同绾双双凤索。过了莺花休则问，风共月一时闲却。知谁去唤得秋阴，满眼败垣红叶。飘泊。江湖载酒，十年行乐。甚近日伤高念远，不觉风前泪落。橘熟橙黄堪一醉，断未负晚凉池阁。只愁被撩拨春心，烦恼怎生安著。
二郎神|黄粱梦觉，忽跳出北扉西省。今似得何人，老僧退院，秀才下省。罢草河西淮南诏，没一字咨尚书省。已交侣樵渔，免教人道，弥封官省。多幸。条冰解去，新衔全省。笑杀太师光，赐灵寿杖，有诏扶他入省。死谥醉侯，生封诗伯，此事不关朝省。便茅屋送老云边，也胜倚金华省。
云仙引|纱幔风凄，妆楼月惨，重来问字销魂。缘底事，遽归真。千呼万呼无语，画里风姿俨若存。弱女啼红，娇儿衣白，触目酸辛。难堪奉倩伤神。叹失却芦帘对咏人。收拾芸编，表扬藻采，细勒贞珉。自愧疏才，春风曾坐，何物能将寸意申。数卷金经，浣薇自写，联答师恩。
五綵结同心|冰绡凝粉，晓烟织雾，池塘绕遍清香。娇倚瑶台月，凌波影，罗袖水佩风裳。丝丝五彩同心结，愿身化叶底鸳鸯。漫赢得湖光十里，梦回妃子潇湘。记曾画堂相映，恁金U紫绶，玉莹霞觞。经雨人扶醉，零珠泪生怕错媚斜阳。碧纱笼护知何处，总休负锦绣心肠。溯一片红情绿意，露华并蒂青房。
五綵结同心|同心千结，五彩双绞，芳情点检春衫。珍重檀痕，料量云锦，深阁似见开奁。银屏尽罨沈熏碧，玉钩畔刀尺谁拈。相思路，蓬山万里，梦寻祗许侬谙。已凉未寒天气，念阴晴未准，著意清酣。明月知形影，堪肠断何祗一握葱纤。吴绵如雪禁春早，卜杨枝绿到瑶簪。归来更，茸窗坐暖，回镫倦数虬签。
人月圆|今宵共启灵台锁，飞梦驾三鹅。乘风直上，广寒高处，共浴金波。荒荒古恨，运斤吴质，扬辔纤婀。裴回云路，人间天上，一例愁多。
人月圆|百年几换楼台主，明月自团圆。清辉到处，千门万户，不问谁边。思家张翰，无家张俭，等是痴颠。但能有酒，又能有客，同赏同欢。
人月圆|丹黄满目香盈袖，正好是秋天。芗林燕后，栴林供罢，尽许参禅。当时曾盼，一枝折取，十缶传宣。而今只向，小山招隐，橘录旁笺。
人月圆|近来无限伤心事，谁与话长更。从教分付，绿窗红泪，早雁初莺。当时领略，自尽断送，总负多情。忽疑君到，漆灯风飐，痴数春星。
人月圆|骄云不向天边聚，密雪自飞空。佳人纤手，霎时造化，珠走盘中。六街灯市，争圆斗小，玉碗频供。香浮兰麝，寒消齿颊，粉脸生红。
人月圆|园林已有春消息，寻待岭头梅。一枝清淡，疏疏带雪，昨夜初开。芳心几点，东风多少，先为传来。不随红紫，纷纷闹闹，蝶妒蜂猜。
人月圆|马卿谏猎书成未，霄汉寸心悬。是处斜阳，何年明月，秋思正苍然。长安回望，少年裘马，台阁鹓鸾。鬓影琴声，不如归去，老我文园。
人月圆|天涯休论杯深浅，素手惜调羹。芙蓉如面，浮沉似絮，踪迹谁听。一帘疏雨，桃园春好，倾注生平。无声有恨，江花江月，都是飘零。
人月圆|半帆冷月空江口，枫荻晚烟横。归鸿无数，乡心几许，如此秋声。尊前掩面，凄凄切切，细数生平。琵琶哀怨，青衫憔悴，一样销魂。
人月圆|林深藏却云门寺，回首若耶溪。苎萝人去，蓬莱山在，老树荒碑。神仙何处，烧丹傍井，试墨临池。荷花十里，清风鉴水，明月天衣。
传言玉女|小院春长，整整绣帘低轴。异葩幽艳，满千瓶百斛。珠钿翠佩，尘袜锦笼环簇。日烘风和，奈何芬馥。凤髓龙津，觉从前气味俗。夜阑人醉，引春葱兢□。只愁飞去，暗与行云相逐。月娥好在，为歌新曲。
传言玉女|肠断崔徽，偏写淡妆人面。游丝冉漾，又嬉春情倦。昨夜三更，梦向西洲曾见。一枝枝，映杂花如霰。直到今朝，觉馀香尚眷恋。小窗横幅，锁重重幽怨。飘香未似，缭绕杨花满院。怕被香把梦儿吹转。
传言玉女|最好相思，不见若人如雪。六郎丰貌，较莲花莫别。瀛海淼淼，想像馋涎空咽。倭船满载，宁馨尤物。响遏行云，曼声迟凝又绝。舞衫初试，带长裙不揭。非耶是耶，一个常仪奔月。算来徐市，未生时节。
传言玉女|楚畹兰漪，捧出玉瓯香雪。魂清骨冷，影乱云间月。瓣簇莲台，色共藕花争洁。琪葩瑶树，香清艳绝。素面轻匀，芳心浅受红捻。擎云承日，不禁风乱U。满空飞舞，荡漾轻舟一叶。载将愁去，向愁人说。
传言玉女|古镜交螭，宫院日高风细。内江装束，满珠钿翠珥。玉立亭亭，合著绣裙摇曳。苦心识别，人司一事。头纲雪乳，鼓风炉，银铫子。煎成蟹眼，是中泠活水。竛竮四美，难得明眸皓齿。主人珍重，为存古制。
传言玉女|宿醉还醒，不断矮檐残滴。砚云香浅，漾荧釭影壁。西崦俊赏，误了吟边游屐。轻寒犹锁，早梅消息。浪泊经年，向春风泪暗裛。雁鳞空寄，阻蓝桥烟驿。芳菲梦阑，待舣江湖归楫。当时鸥侣，哂人头白。
传言玉女|红满西园，正喜萧萧雨歇。平沙联辔，更壶觞提挈。繁华错绣，姚魏漫争优劣。千林烟霭，孤村风月。共是闲人，对芳辰且欢悦。远山如沐，与尘寰迥绝。韶光转眼，试把旧游重说。开樽携妓，去年时节。
伤春怨|总负空空想。总是伤心模样。便是复花开，怕已人花相忘。有情成虚妄，岁岁如花葬。何必念东风，又赚我心波漾。
使牛子|朔风向晚摇枯木，槐国几番黍熟。何故妄挥斤，难觅阴阴旧时绿。乱云为卷前尘速，身事今随转烛。举首望遥空，欲叩天阍漫踯躅。
侍香金童|一种春光，占断东君惜。算秾李昭华争并得。粉腻酥融娇欲滴。端的尊前，旧曾相识。向夜阑酒醒霜浓寒又力。但只与冰姿添夜色。绣幕银屏人寂寂。只许刘郎，暗传消息。
侍香金童|蜕骨缠绵，一缕成心息。恰梅雨馀烟无气力。知有前缘观火宅。如热离灰，旧身行迹。便三生昨日同欢今日惑。纵视昔相看蛾殒翼。拶破虚空香不易。万境都来，夜为之窄。
侍香金童|短梦何如，绿树迷平楚。梦眼外荷裳凝伫。鱼浪碎天蛟暗舞。一枕萍风，两舷蒲雨。夜何如，楼塞空腔灯似吐。纸烬飘摇书自语。城市失魂霞试锯。十日还煎，万窗先瞽。
侧犯|青山埋玉，土花洗碧榴裙黦。幽咽。看松木吹烟惹飞蝶。雨凋金盌净，花扑鱼灯灭。香骨。伴枫下狐狸拜秋月。星前带露边眉，早被东风揭。恐魂去傍衰桃，不敢留啼鴂。何处追寻，粉肌如雪。断肠人，共清明时节。
促拍满路花|梅娇乍逗簪，苔密初胜屧。下廊裙带重微风揭。无言有意，不许人撩拨。断红生半靥。蓦地回头，此时教恁抛撇。歌纨啼素，泪染相思箧。残灰书细字看看灭。争知恨网，不为春蚕设。今后从休说。着甚缠绵，尽伊无个销歇。
促拍满路花|双眼滟秋波，两脸凝春雪。尊前初见处，琴心绝。千磨百难，石上琼簪折。人非天样阔。车马难通，奈何没个关节。深盟密约，啮臂曾流血。须知弦断有，鸾胶接。别离日久，转觉归心切。先把新词说。憔悴相容，怕伊相见难别。
促拍满路花|一向沈吟久。泪珠盈襟袖。我当初不合苦撋就。惯纵得软顽，见底心先有。行待痴心守。甚捻著脉子，倒把人来僝僽。近日来非常罗皂丑。佛也须眉皱。怎掩得众人口。待收了U罗，罢了从来斗。从今后。休道共我，梦见也不能得句。
促拍满路花|人间秋正好，天上月才圆。玉霄人不老，对婵娟。五龙护日，一笑着貂蝉。禁殿开金钥，宝炬宫壶，诏催移下钓天。昴奎分秀采，箕翼与长年。华堂歌宛转，舞蹁跹。醉围红袖，妙墨起风烟。回首恩波地，身在江湖，为公一赋新篇。
促拍满路花|金花落烬灯，银砾鸣窗雪。夜深微漏断，行人绝。风扉不定，竹圃琅玕折。玉人新间阔。著甚情悰，更当恁地时节。无言敧枕，帐底流清血。愁如春后絮，来相接。知他那里，争信人心切。除共天公说。不成也还，似伊无个分别。
促拍满路花|二月相逢后。正见凉秋篱豆。玉阶前几日，长苔绣。艳影交飞，略比春前瘦。无酒无花候。莫更兜人，有些离恨迤逗。闲幔消长昼。漫道诗情依旧。薄罗歌扇冷，舞裙皱。桂小香寒，怎似牡丹双宿。晴日金钗溜。为报西风，尽他罗袖消受。
促拍满路花|名花无影迹，寒气日凄凉。人间千万树，歇芬芳。紫微宫女，仙驭降霓裳。名在仙班簿，不属尘凡，洞天密锁云窗。遗珰连宝珥，人世识天香。凝寒承雨露，傲冰霜。凌仙仙子，邂逅水云乡。更约南枝友，游遍江南，共归三岛扶桑。
促拍满路花|赤羽横霜气。玉勒盘秋地。云边挥手处，双雕坠。便飞电排空，待指狼星碎。更射江潮退。趁几阵西风，千里全销烽燧。奈暗老当年猿臂。觅得封侯未。壮游还说向天山外。问听遍弓衣，谁识穿杨技。凉月喧芦吹。四望蛮烟，肯静拥乌号闲醉。
促拍满路花|若论修养事，知有几多门。谛当归宿处，是灵根。至真至道，简易合乾坤。坎离并水火，止是筌蹄，粹然一点长存。个中如荐得，悟了五千言。金晶飞肘后，透昆仑。清江九曲，一棹破烟昏。水击三千里，九万鹏程，化成元是冥鲲。
促拍满路花|好句吟难罢。黯然魂欲化，问何时许结香奁社。驰想梦成劳，敢告吾庐者，恰筑云岩罅。竹石秀而野，中有琴书潇洒。春水如醅，春山如画。待牡丹开也。当给个归宁假。能否画船来，尊酒花间把。消清话看取分题，剩向风甘拜下。
促拍采桑子|平楚正苍然。骅骝一去放金鞭。如今烟锁行人路，江头陇上，秋云木叶，离思无边。灵鹊噪庭前。便安排锦瑟华筵。朝朝空作凝妆望，楼头过了，征鸿几阵，泪眼频穿。
倒犯|绣管共香红暗凋，瘗花慵草。游丝自袅。东风渐意都阑了。无聊甚向桃李新栽成蹊道。看画里人家，一曲清江抱。似仙源，世间少。金粉词场，赚尽才人，旗亭今更杳。梦水正暮色，蘸柔绿，初眉小。送过客溪山好。载笙歌，如天飞远棹。漫静日闲门，不管流红到。浣纱贫里老。
倒犯|百尺凤皇楼，碧天暮云初扫。冰华散缟。双鸾驾镜悬空窈。婆娑桂影，香满西风阑干悄。渐玉魄金辉，飞度千山表。饵玄霜醉琼醥。身在九霄，独步丹梯，飘飘轻雾窎。缥缈广寒殿，觉世山河小。爱十二琼楼好。算谁知消息盈虚道。任地久天长，今古无私照。但仙娥不老。
倦寻芳|旧家燕老，剩水鸥闲，秋思凄楚。杖屐幽寻，偏惹梦华哀绪。凤阙平驰胡地马，龙文惊折梁宫柱。更何心，问牙签玉轴，石渠天府。况别有忧端千缕，羁枕无眠，魂乱窗雨。幻入溟蒙，猿鹤故山何处？凄绝幽兰山鬼佩，冷然悲瑟湘灵鼓。负清游，但空吟庚郎新赋。
倦寻芳|埽花甃古，扶柳亭欹，销减吟兴。杏煖饧香，都付玉箫吹冷。尘幕已迷归燕梦，绿波不照惊鸿影。怕凭栏，又蹉跎过了，艳阳芳景。念十载吴霜点鬓，侧帽闻歌，前时重省。醉倚金鞭，零落翠钿谁剩。门外莺声如报客，乱红堆满来时径。莫句留，渐沙堤月明人静。
倦寻芳|鸟声未碎，芳草遥看，烟和愁聚。燕入湘帘，遍啄残红飞舞。梦醒梨花心未冷，眼迷榆叶钱堪数。更谁怜，恁啼红化碧，拂黄点素。问过客浔阳消息，是否琵琶，将人留住。万唤千呼，总是骄憨无语。羽帔星冠尘境外游蜂浪蝶还相妒。凭危楼，只瞻望杏花深处。
倦寻芳|烟迷鄂渚，露湿樊山，小春时候。琥珀才浮，滉漾酒船如绉。月落声随雁柱涩。影怜人比黄花瘦。最堪愁，把衣香褪了，薄寒初逗。叹蓬瀛一番清浅，铅泪消磨，青衫依旧。擪捺骊珠，喁喁儿女窗窦。骚屑漫须抛玉笛，欢娱且自拈红豆。更难忘，屏风立地，个人还幼。
倦寻芳|小楼客思，人日风光，相对清惋。念念灵峰，红萼破寒初展。残雪钟边山远近，小诗驴背春深浅。待幽寻，只苍苔故径，别怀怎遣。记细舸平湖才见。栏外回风，吹滟金线。觅梦虚亭，剩有冻禽凄断。空水青摇分袂影，高花间作听经伴。忍孤踪，傍芳栏，百回千转。
倦寻芳|海霞倒影，空雾飞香，天市催晚。暮靥宫梅，相对画楼帘卷。罗袜轻尘花笑语，宝钗争艳春心眼。乱箫声，正风柔柳弱，舞肩交燕。念窈窕东邻深巷，灯外歌沈，月上花浅。梦雨离云，点点漏壶清怨。珠络香销空念往，纱窗人老羞相见。渐铜壶，闭春阴晓寒人倦。
倦寻芳|旧堂罢舞，新垒分栖，春归留燕。逝水年华，谁认画中人面。花落空怜芳冢在，柳飞还向长堤见。念鸳盟，悔连环顿绝，寸莲轻剪。更诉与尊前幽怨。遮面琵琶，鸾柱移遍。万顷桑田，几度醉来闲看。一舸西施湖上去，吴宫回首菱歌断。最伤心，梦回时，彩云须散。
倦寻芳|画堂开处，杯泛红霞，却好晴昼。握手论心，座上春风亲授。更闲行，抄幽径，绿阴如水凉衣袖。太匆匆，叹十年尘梦，青山依旧。忽地觉烦襟洗尽，诗思添浓，人意销逗。只怪斜阳，红上眉棱催走。重把西溪期后约，瓜皮艇子招渔妇。问人生，这清狂，几番消受。
倦寻芳|败屋东头，偶然行散，十分情重。满地苔钱，雨榭烟廊都空。蘸水燕雏晴故掠，荫街丝柳风偏弄。伤情处，是旧家年少，登山一恸。记当日孝标姊妹，僧绰儿郎，嬉游曾共。多少春衫，斜着金鞭闲控。一自攀髯人去早，江南莺燕成何用。拚此生，绣户珠帘，付之一梦。
倦寻芳|杏檐转午。清漏沈沈，春梦无据。凤锦龟纱，空闭酒尘香雾。流水行云天四远，玉箫声断人何处。倦寻芳，镇情尖翠压，强拈飞絮。记旧约荼蘼开后，屈指心期，数了还数。误我凭阑，几度片帆南浦。燕懒莺慵春去也，落花犹是东风主。正销凝，被愁鹃又啼烟树。
倾杯乐|皓月初圆，暮云飘散，分明夜色如晴昼。渐消尽醺醺残酒。危阁回凉生襟袖。追旧事一饷凭阑久。如何媚容艳态，抵死孤欢偶。朝思暮想，自家空恁添清瘦。算到头谁与伸剖。向道我别来，为伊牵系，度岁经年，偷眼觑也不忍觑花柳。可惜恁好景良宵，未曾略展双眉暂开口。问甚时与你，深怜痛惜还依旧。
倾杯乐|泛雨黄昏，度风朱户，宫槐几树香委。冷碧挂草，乱粉系蕊，砌下梧桐泪。无端忆得青梅日，试断肠滋味。残吟两句，成梦曲却又催人难寐。借醉，将情入酒，怯妆抛镜，休问谁憔悴。纵说尽沉浮，如今依旧是经年随水。一水新愁，一番消受，一夕思量对。不知累，心早已，为他而碎。
倾杯乐|遥步郊坰，劳飞莺燕，垂杨岸移东浦。重回首黯然断魂，绮席阑珊，旅襟散聚。念黄花明日秋风零落，太苦。又何如并携情侣。翠拾芳野，天台得寻云路雨。每况时频惊离绪。尽水乡萍逢，尘侵罗袜，浪逐扁舟，争奈任饥冒冷愁归去。嗟此恨无语。还凝伫新月依依，传将幽素。谁怜锦负年华羽。
偷声木兰花|绿杨阴里秋千索。乳燕学飞池上阁。水涨银塘。落絮浮萍又夕阳。方山亭下江南路。画桨凌波从此去。十四楼空。万叶千花泪眼中。
偷声木兰花|迢迢客路谁为主，纵是在家如逆旅。飘泊天涯。谁道天涯胜似家。一年暂别休悲涕。暂别百年能有几。此后归来。老我柔乡傍镜台。
偷声木兰花|前年建业秋将暮。今岁蚕丛春又去。别后思君。望尽南天不见云。竹郎祠畔红棉好。濯锦江头红鲤少。湘雨巴烟，不寄成都十样笺。
催雪|袅袅牵风，漙漙带露，窈窕最宜深院。恰闽海移来，龙宫几串。金谷堕楼姝丽，伴杜若江蓠分娇面。鲛人泪滴，紫茎赪甲，都教开遍。开遍。含笑盼。任径寸蚌胎，让他香旧。羡瑟瑟轻圆凉飔吹颤。莫向池塘顾影，怕泻入红蕖寻难见。正◆鬌妆晚珠娘，头上一枝微绽。
八六子|醉初醒。袖边襟畔，无分酒迹露痕。记倚石携壶短梦，拈桃吻杏迷魂。沉殢香春。芳华谁使飘零。一雨千山消碧，一霜万井如冰。更冷落寒塘尺沉幽月，剩萤流坎，野蛩藏草，那堪耸木萧萧坠叶，孤鸿冉冉残云。倩谁凭，低栏凛风浸人。
八六子|艳阳天。尽人解道，嫣红姹紫争妍。见永昼愔愔帘户，夕阳历历阑干。晕碧生烟。安排春色年年。福慧尽伊修到，嬉游不羡神仙。却几日楼台，望中烟雨，杂花生树，乱莺啼晓。试看翠影低迷莎径，绿阴秾似桑田。算人间。虚留蝶痕梦边。
八六子|罨重城。凄凄风雨都来，伴我孤征。渐湿雾凄迷不断，薄寒料峭还生。秋心暗惊。沉沉不放新晴。倚槛慵开銮镜，临流罢抚银筝。漫忘却他乡茱萸节近，黄花放后，白衣人远，但见拍水沙凫野渡，寥天云雁烟汀。黯销凝。匆匆又听橹声。
八六子|望春归。奈春无语，梅雪虚斗芳菲。半醉醒冷日含烟，宫漏虬催短箭，西山黛颦恨眉。缁尘久淹憔悴，旧燕新莺，芳讯参差。影吊天涯。断云沈江空梦遥魂瘁。画屏山样，寸心千里，愁见渍酒綀襟未浣，泥金宝扇曾题。更凄迷。红兰露零未晞。
八六子|坐僧寮。何来风雪，欺人窗纸频敲。看壁上横刀自吼，床头斗酒孤倾，可怜缊袍。是谁潦倒吾曹。半枕故乡离梦，十年流水诗瓢。不禁得短鬓，恰如秋叶，奇云灭影，好花减片，拼向水国几家渔父，烟林一个山樵。兴还饶。多他这卷离骚。
八六子|楚天低。四围凝望，乡关何处都迷。担一抹夕阳如画，遥遥数点秋山，衬湘水西。蝉声又唱隋堤。怎奈余音凄苦，无端触动愁思。因想念，春阴乍晴天气，海棠初吐，牡丹开处，知他燕燕莺莺几许，花儿围定差池。料归迟。繁华万般那时。
八六子|倚危亭，恨如芳草，萋萋刬尽还生。念柳外青骢别后，水边红袂分时，怆然暗惊。无端天与娉婷。夜月一帘幽梦，春风十里柔情。奈回首欢娱，渐随流水，素弦声断，翠绡香减，那堪片片飞花弄晚，蒙蒙残雨笼晴。正销凝。黄鹂又啼数声。
八六子|忆南洲。绀波萦绕，垂杨翠拂朱楼。念十载风流梦觉，满身花影人扶，旧曾暗游。无言空怆离忧。醉袖裛将红泪，吟笺写许清愁。试与问杨琼解怜郎否，也应还是，旧家声价，而今艳质不来眼底，柔情终在心头。黯凝眸。黄昏月沈半钩。
八六子|对青镫。晚烟寒月，茕茕冷淡无情。忆雾帐沈香一缕，药炉愁绪千般，梦回又零。天教无用书生。艳说莺啼燕语，危言虺走蛇惊。问甚处能消太平离乱，雨丝云梦，总成泡影，徒嗟历历兴亡旧事，纷纷缰锁闲事争。且门扃。休论是非醉醒。
八声甘州|忆去时伸指向明蟾，蕙约订初弦。把鸾据轻拂，螺鬟重整，留赠花钿。夜雨替人垂泪，侵晓尚绵绵。忘却香罗帕，粉印依然。翻嘱檀奴珍重，漫相思成病，累我心悬。正秋波斜转，佯笑慰离筵。偏忍使阿娘待久，只低头小语故迟延。更携手要渠亲送，扶上归船。
八声甘州|把一篇流览数千年，几曾释弓刀。见诛身者胜，诛心者霸，异代萧条。太息黎元祸福，生命等鸿毛。茫茫青史上，若个英豪。堪笑专诸聂政，与要离豫让，后及荆高。为区区小惠，俱在壮时夭。算燕丹姬光之辈，似堂堂国士实庸曹。夔皋后，有苏秦在，天下同袍。
八声甘州|是去年春草又凄凄，尘生缕金衣。怅朱颜为土，白杨堪柱，燕子谁依。谩说漫漫六合，无地著相思。辽鹤归来后，城亦全非。更有延平一剑，向风雷半夜，何处寻伊。怪天天何物，堪作玉弹棋。到年年无肠堪断，向清明独自掩荆扉。何况又禽声杜宇，花事酴醾。
八声甘州|喜神龙飞雨遍秋郊，黄河自天来。是蟠溪逸士，胸中造化，掌上云雷。坛峙吟峰东畔，稽首望仙台。绛节霓衣，拥阊阖朝开。凭仗小心风送，绿章上奏，咫尺瑶阶。念鱼头赤子，濈濈困炎埃。赖皇穹恩波滂沛，便千村万落总春回。人都道先生功行，山岳崔嵬。
八声甘州|蓦黄花都傍战尘开，销魂故园秋。怅西风韦杜，衰蒲细柳，一片清愁。望里秦山破碎，泾渭自东流。饮罢瑶池暮，日晏昆丘。问讯胥台倦叟，但无端歌哭，争挽神州。念浮家有约，何事苦淹留。碧沈沈江南旧树，怕烟波无地著闲鸥。千秋事，只霜花卷，为写烦忧。
八声甘州|对茫茫瀚海问苍天，浩劫几千秋。看营盘残骼，楼兰废堑，罗布龟丘。处处繁华猝歇，百代风流休。惟有白龙堆，依旧西游。我到流沙绝域，觅U师圣迹，江河恒流。纵千难万险，九死不回头。幸良朋，危途峰险，历巉岩，犹似御轻驺。终尽把山川灵秀，珊瑚网收。
八声甘州|叹人生聊尔，便晨风翼倦也回飞。况自骑款段，欲追骐骥，千里安之。种得玄芝瑶草，不染满头丝。一醉梅花下，笑舞青衣。说甚封侯万里，待朱门画戟，大第崇墀。人世何时□足，造物任隆施。怪周公如今不梦，意周公政自怪吾衰。归来去，夕阳牛陇，夜月鸥矶。
八声甘州|任湘帘半卷晚来风，一灯对孤寒。自征鸿去后，泪泉流尽，沧海都干。纵有梅魂菊影，霜冷共谁看？忍把芳春意，付与冰蟾？不恨修名未立，恨空花镜里，也自凋残。便娲皇犹在，难补奈何天。待深宵星沉月死，剩心光，熠熠照无眠。迷离梦，向灵山绕，雾失灵山。
八声甘州|记幡然持节下青云，巴月几成弦。待竹枝歌彻，讼棠匝地，扉草连天。却寻当年旧梦，来使蜀东川。人物寥寥甚，禁许回旋。愧我推挤不去，尚新官对旧，后任如前。与故人饮酒，月露写明蠲。叹书生康时无计，谩忧思时堕酒痕边。且只愿早休兵甲，长见丰年。
八声甘州|渐林梢月色泻空明，纵横满幽岗。幻藻池千丈，云波万叠，鱼鸟游翔。忽念此身何在，顾影独彷徨。一霎军声动，惊断茫茫。依旧好天良夜，剩当风乔木，悄落清霜。漫向人间避地，何处不沧桑。更谁忆南园歌吹，但寒芦萧瑟满横塘。重寻遍，旧相携处，不见新妆。
八声甘州|记匆匆当日别乡关，鹤警戒霜晨。望龙山云气，高堂白发，辉映星星。回首亲庐何处，苦恋倚闾情。游子天涯恨，莫报三春。最喜登车慷慨，问冀州何日，揽辔澄清。看中原万里，狐鼠正纵横。怅故居天高月黑，梦一鞭遥指旧芜城。休怀感，待收京也，归奠先灵。
八声甘州|岂词人例选玉楼材，相随作飞仙。料江湖满地，河山夕照，倦眼慵看。流水落花春去，天上胜人间。死遂依刘愿，何羡生还。风月每思元度，读景阳题壁，赓和都难。喜殷勤杯酒，相对鬟毛斑。忽惊传马塍芳讯，梅谢后春老半樱残。焚余稿，饮耆卿井，沁齿清寒。
八声甘州|对屏风九叠倚晴空，氤氲涨江天。恁柴桑日瘦，虎溪人去，烟月年年。缥缈竹林清磬，回首白云边。冥吹松阴合，石濑溅溅。来抚封碑陈迹，甚紫芝歌断，白鹿寻仙。怅玄机老矣，何处问前缘。待几时野棠开后，又漫山春雨响啼鹃。谁还伴，东蒙旧隐，云卧华颠。
八声甘州|问萧条底事走天涯，席帽拂黄尘。又当筵红烛，金尊中酒，惆怅逢春。回首花幡彩胜，袅袅倚楼人。一别高楼去，日日含颦。况是物华轻换，望长安不见，宵梦难真。便明年人面，双笑恐无因。悔从前天寒罗袖，倚娇柔只是少温存。思今夕，掩盈盈泪，几处销魂。
八声甘州|客星堂下水，碧浮空烟树几重重。想故人当日，论情蓬U，际会云龙。底事泥涂轩冕，不肯作三公。千仞钓江浒，此意谁同。应笑赤松黄石，效痴儿成事，犹自言功。怎知他箕颍，袖手独舂容。幸风月有人料理，自家山叟与溪翁。鸣榔晚，一声长啸，相送冥鸿。
八声甘州|看茫茫巨浸拍天浮，高原总成河。任山林薮泽，不逢魑魅，却见蛟鼍。万姓田庐漂荡，粒黍更如何。郑侠流民意，图画难摹。回想汉家物力，值秋风瓠子，一例悲歌。念九州疏凿，才信禹功多。幸年年如云畚锸，筑金堤千丈玉嵯峨。从今始，奠鳌基稳，沧海无波。
八声甘州|更平生何处足流连，老子自婆娑。对危崖一角，斜阳片霎，古木千柯。画里残山剩水，也学醉颜酡。试著吟身住，尽意消磨。我亦林泉结契，怅诛茅空约，斫地徒歌。展瑶签宝轴，归梦绕烟萝。便遥峰为秋萧瑟，挹霜红曼睩敛修蛾。怎寄与，天涯芳信，目断横波。
八声甘州|渺空烟四远，是何年青天坠长星。幻苍崖云树，名娃金屋，残霸宫城。箭径酸风射眼，腻水染花腥。时靸双鸳响，廊叶秋声。宫里吴王沈醉，倩五湖倦客，独钓醒醒。问苍波无语，华发奈山青。水涵空阑干高处，送乱鸦斜日落渔汀。连呼酒，上琴台去，秋与云平。
八声甘州|敛双蛾冷雨立毡车，离思上青枫。想天阶辞辇，长门分镜，征骑西东。应被婵娟早误，谁遣出深宫。鸾袖不堪绾，前事成空。独掩琵琶无语，恨主恩太薄，泪脸弹红。又争如汉月，深夜照帘栊。草青青年年归梦，算北来应自有征鸿。还堪笑，玉关何事，不锁春风。
八声甘州|任胡尘扑面饿鸱号，醉登霸王台。看悠悠西楚，苍苍落照，竖子堪唉。怎似当年青兕，跃马渡长淮。剪烛寒窗语，密意谁谐。过眼沧桑一霎，爱东风骤猛，扫尽浮埃。便河清在眼，合与共开怀。玩床前盆栽松竹，笑渊明何事赋归来。闻鸡起，向忘言处，月满萧斋。
八声甘州|记玉关踏雪事清游。寒气脆貂裘。傍枯林古道，长河饮马，此意悠悠。短梦依然江表，老泪洒西州。一字无题处，落叶都愁。载取白云归去，问谁留楚佩，弄影中洲。折芦花赠远，零落一身秋。向寻常野桥流水，待招来不是旧沙鸥。空怀感，有斜阳处，却怕登楼。
八声甘州|谓东坡未老赋归来，天未遣公归。向西湖两处秋波一种，飞霭澄辉。又拥竹西歌吹，僧老木兰非。一笑千秋事，浮世危机。应倚平山栏槛，是醉翁饮处，江雨霏霏。送孤鸿相接，今古眼中稀。念平生相从江海，任飘蓬不遣此心违。登临事，更何须惜，吹帽淋衣。
八声甘州|记名园翠锦晚春时，海棠半遮天。览王孙宝籍，金猊炉畔，鹦鹉笼前。弟子伊谁巨擘，人指小山贤。笔势翩然下，气压幽燕。我亦初游画苑，祇软红尘里，虚阅云烟。羡鸳针暗度，惟尔得真传。想当年神工相马，行色冠天闲。才知道画情诗思，总是相关。
八声甘州|数词名当代一彊村，余音洗筝琶。更阿谁占取，暗香疏影，铁拨红牙。山水响来清远，吟思渺无涯。画罨樵歌路，和答烟霞。芳约瀛壖念省，道句留一半，也为樱花。绚春空琼树，飞梦欲随槎。黯笺尘几番风雨，倚茜云曾见夕阳斜。双鬟唱画旗亭壁，珍重笼纱。
八声甘州|信山阴道上景多奇，仙翁幻吟壶。爱一邱一壑，一花一草，窈窕扶疏。染就春云五色，更种玉千株。咳唾骚香在，四壁骊珠。曲折冷红幽翠，涉流花涧净，步月堂虚。羡风流鱼鸟，来往贺家湖。认秦鬟越妆窥镜，倚斜阳人在会稽图。图多赏，池香洗砚，山秀藏书。
八声甘州|怪一春飞絮似游人，经时更疏狂。记谢家池阁，依依蘸影，曾傍新妆。算有东风著力，吹梦到伊行。争奈相逢路，偏碍横塘。飘泊人天无地，信楼头陌上，一例回肠。纵年芳未减，谁耐逐空香。叹多少征衫旧泪，向清明检点易凄凉。斜阳候，近阑干处，都是愁乡。
八声甘州|想当年龙舟凤U，乐宸游摇曳锦帆斜。伤心是，御香染处，树树栖鸦。
八声甘州|甚凭高抒恨费萸觞，风前劝长星。尽销沈今古，虚廊废苑，残堞山城。遍洒诸天法雨，不洗血花腥。空写登临感，盈纸秋声。休问清凉故垄，怅销金一例，冶梦难醒。怕琵琶孤冢，山失旧时青。泣新亭更无人在，剩南飞哀雁落前汀。愁来路，听胥涛起，云黯天平。
八声甘州|记行云梦影，步凌波仙衣剪芙蓉。念杯前烛下，十香揾袖，玉暖屏风。分种寒花旧盎，藓土蚀吴蛩。人远云槎渺，烟海沈蓬。重访樊姬邻里，怕等闲易别，那忍相逢。试潜行幽曲，心荡□匆匆。井梧凋铜铺低亚，映小眉瞥见立惊鸿。空惆怅，醉秋香畔，往事朦胧。
八声甘州|倚阑干立尽，看东风吹度柳绵飞。怕杜鹃啼杀，江南雁杳，游子何之。梦断扬州芍药，落尽簇红丝。歌吹今何在，一曲沾衣。往事不堪重省，记柳边深巷，花外幽墀。把菱花独照，脂粉总慵施。怅春归留春未住，奈春归不管玉颜衰。伤心事，都将分付，榆砌苔矶。
八声甘州|好江山满眼劫尘多，人天感浮沤。念颓波难挽，东风何事，催客登舟。丞相祠堂犹在，正气振千秋。一到中川寺，今古同愁。目极遥青一发，问先鞭谁著，击楫中流。集兰亭旧侣，尊俎换清游。任流连水风无价，愿谢公吟兴此长留。波涛恶，休随潮去，为欲闲鸥。
八声甘州|玉京琴危弦起哀歌，胡笳拍中传。对明湖澄镜，残棋收局，金盏垂莲。重按衔笺燕子，曲里葬婵娟。中有乌孙语，凄感千年。不似芳华幽怨，是汉妃出塞，青冢藏妍。羡卢家犹得，兰室篆沉烟。数遗闻编留董鄂，更愧他飞燕有伶玄。偏输我自低回处，拥鼻花前。
八声甘州|忆苍凉雪域，正经幡摇云舞高城。借天湖一转，九层堆石，还祷三生。一入珈蓝深处，寒月又寒灯。几句空门戒，误了卿卿。怨道佛何多事，竟春心羁锁，两隔多情。使相思灰劫，都付寺禅声。苦淹留断肠怎续？不如归，雪夜约娉婷。随人说风流叛逆，也是留名。
八声甘州|问孀娥僝僽厌看人，唯复厌人看。正凉宵准拟，招延素魄，慰藉苍颜。廉纤梧桐细雨，吹彻玉箫寒。仿佛山河影，只在云端。又似去年今夕，枉教人愁怅，立尽阑干。想菱花尘匣，憔悴女乘鸾。恨无从一登天柱，约宾朋随分荐清欢。持杯祝，老蟾无恙，留待明年。
八声甘州|惜馀春蛱蝶引春来，杜鹃趣春归。算何如桃李，浑无言说，开落忘机。多谢黄鹂旧友，相逐落花飞。芳草连天远，愁杀斜晖。谁向西湖南畔，问亭台在否，花木应非。看孤山山下，惟说隐君庐。想钱塘春游依旧，到梨花寒食隘舟车。寻常事，不须惆怅，暮雨沾衣。
八声甘州|信他生未卜此生休，回肠只自知。甚一篇锦瑟，十年黄土，负了须眉。多事梦中颦笑，偏遣沈郎窥。试问如花影，何似当时。余亦人天多感，况闻声对影，不比分携。总空花一例，薄福付书痴。便三生愿为芗泽，染绣衣罗带不教离。梅花伴，更输君处，一岁双栖。
八声甘州|剔残砖秋雨逗苔斑，寒灰拨经香。启素缣密裹，零僧剩佛，字字琳琅。试与殷勤补缀，化蝶半飞扬。百纳家风旧，功抵娲皇。堪叹人天漏果，竟酬忠恩宴，轻送君王。有冬青遗恨，一例感兴亡。问世尊真如解脱，甚当年悲泪海潮凉。空输与，麻沙书客，持伴灯窗。
八声甘州|自钟期死后碎瑶琴，古调向人难。正张华石上，苏公泉侧，泪血斑斓。打叠移宫换羽，袖手且盘桓。谁在东江市，霹雳重弹。最苦长门秋怨，可为予改操，白雪幽兰。奈无端五岳，膈上心间闻。但从来读骚饮酒，问傍人此意不相关。祇博得万山俱响，风急云翻。
八声甘州|看团团一物大如杯，时复几何秋。俯天涯海角，今来古往，人物如流。想见霓裳歌罢，无物与浇愁。惟有当时树，香满琼楼。谁念南楼老子，倚西风尘满，心事悠悠。便班姬袖里，明月一时休。叹年年吹箫有约，又一番鹤梦雪堂舟。池上久，满身风露，还索衣裘。
八声甘州|忆来时提着缕金鞋，刬袜下香阶。似流云吐出，一轮华月，光照楼台。浑把春风带到，沿路牡丹开。香自伊怀里，暗扑侬怀。底事佩声又远，早知人性急，故要迟回。甚工夫未破，犹待小鬟催。肯相怜停辛伫苦，为惊鸿费尽魏王才。还只怕空言少据，定所难猜。
八声甘州|贮千生灵谛作闲愁，入世恁悲凉。向孤中觅侣，欢中忏恨，不是佯狂。一卷鸾龙高唱，云际落宫商。天下知音者，玄鬓须霜。为想人间修证，但未成圣果，离合心伤。这遍身兰气，化恨定潇湘。算消磨炉香窗月，有冰丝捻泪待深偿。悠悠对樽前蛉裸，漫自猜量。
八声甘州|淡黄花小馆住幽人，长梦寄清魂。看微光灺烛，纤尘浥雨，谁扣苔门？环佩敲冰小小，相对酒初温。歌发梅芬里，袅啭翠禽。借问碧潭双目，为伊谁底事，细荡波痕？但千峰万壑，缈缈起朝云。便终能蓝桥路近，也凄凉河汉亘秦津。祈长此隔层层雾，冷伴花吟。
八声甘州|怪东风不喜放晴光，朝朝酿春阴。把春人滋味，酿成酸苦，都似秋心。百五韶华有限，归棹阁江浔。浪啮船唇急，远梦沉沉。似有夕阳钟动，在临江古戍，隔浦遥岑。渐荒烟弄瞑，燐火出深林。最凄绝个时情况，只孤灯伴我裹头吟。征人泪，借伊凉调，弹上瑶琴。
八声甘州|甚匆匆岁月，又人家插柳记清明。正南北高峰，山传笑响，水泛箫声。吹散楼台烟雨，莺语碎春晴。何地无芳草，惟此青青。谁管孤山山下，任种梅竹冷，荐菊泉清。看人情如此，沉醉不须醒。问何时樊川归去，叹故乡七十五长亭。君知否，洞云溪竹，笑我飘零。
八声甘州|向落红亭畔小徘徊，相携更支筇。历松厓藓径，雕甍琳宇，直上高峰。回宿香光深处，檐铎语秋风。一塔斜阳外，烟水空蒙。老去依然矍铄，数蒲团围坐，大半成翁。笑当年玉局，二客未能从。又何须耽求净土，纵眼看净土即寰中。留余想，指天平路，几点丹枫。
八声甘州|叹人间何事最微茫，咫尺梦难归。算海峡两岸，相思树老，远水斜晖。未必相离弹指，便苦是耶非。自古分合事，唯任天机。常忆中山懿范，正文丕两校，雨细云霏。问匆匆过客，阻隔几时稀。待秋来枫浓菊淡，约同游手足莫相违。高雄路，荆花煮酒，再访儒衣。
八声甘州|是天生责任在司农，何心避风霜。忍自甘雌伏，凋年急景，见诮乖常。尽有鸦迎鹊报，首与破浑茫。痴信重阴里，依旧朝阳。要做雪窗谭侣，柰荒畦败圃，多少悲凉。尚溷人篱下，辛苦你余粮。莽天涯更谁起舞，顾羽毛还似昔昂藏。无聊极一般身世，怨凤羁凰。
八声甘州|算年年五日太凄凉，今年且为欢。正梅风薄扇，苹烟卷幕，水阁虚寒。胜剪塘蒲渐老，香噀酒杯宽。未会行吟意，醒醉都难。多事荒唐呵壁，把兰荃章句，抛恨湘沅。笑江南倦客，闲恋橛头船。待流连。钗符节物，又河桥飞雨暮催还。垂杨外，散迎神鼓，叠棹轻澜。
八声甘州|芰荷风涤面恰麦秋，应倒著春衣。渡晓溪云湿，日流尘脚，露滉蛛丝。调翼受风雏燕，弱不解争泥。衬琅玕锦院，竹外蔷薇。立久阑干凭暖，看行鱼吹沫，波晕平池。藓痕斑础石，渐雨熟梅时。傍短篱成团粉蝶，掠野花相逐□高低。忘言处，徽弦乍拂，流水先知。
八声甘州|曳长江海不回头，万木向空悬。只僧边磬冷，鸟边旗矗，塔上诗镌。横览南徐北固，一叶渺吞天。足底鼋鼍泣，日黯重渊。拍遍阑干无恙，尽门开半壁，戍鼓楼船。叹六龙去后，碧血照鲸川。数第一功名何在，响天风吹顶发三千。沉吟久，坠岩星斗，应待焦先。
八声甘州|甚无情一信楝花风，卷尽市帘青。对楼台寂寂，管弦悄悄，烟雨冥冥。屋角提壶笑我，不上五峰亭。此日流觞节，宜醉宜醒。说与渠侬知否，正门讥太白，巷诟刘伶。网丝沉玉斝，藓晕入银瓶。右将军兰亭诗序，尽风流千载事须停。西窗下焚香昼永，一卷茶经。
八声甘州|正莺雏风老雨肥梅，飘萧满江城。叹登楼皂帽，精蓝寄榻，久谢浮名。杳杳青瑶千仞，乡思黯愁生。帘底瓶笙沸，归梦初醒。无想依然是想，倘两忘物我，一泯亏成。诵诗题隽语，戏比谢墩争。恰频年闲云踪迹，只钵山丛桂共清馨。还堪忆旧凭栏处，芦竹冥冥。
八声甘州|问海棠花下，又何如玄都观中游。叹佺巢蜀锦，常时不数，前度何稠。谁见宣华故事，歌舞簇遨头。共是西江水，不解西流。在处繁华如梦，梦占人年少，生死堪羞。任倾城倾国，风雨一春休。醉逢君何须有约，醉留君系不住扁舟。空又失，花前一笑，绿尽芳洲。
八声甘州|唤诗魂病起向郊园，凭阑洗吟眸。正林亭初霁，湿泥留燕，新涨浮鸥。碎蕊苔花错委，绣地写春愁。啼鴂年年恨，都在高楼。楼外夕阳斜处，有临风擪笛，度水飘讴。记红红双曲，天际想歌喉。尽平生狂情未换，怕絮飞换了鬓边秋。空凝伫乱鸦归树，绿暗汀州。
八声甘州|觅诗魂短短画阑边，阿谁替花愁。渐春衫浸了，满身黄月，那角红楼。领取翠帘空色，如水做春柔。钏响支离处，暗拂琼钩。欲犯银槎无路，只钗撩云想，屉被风揉。记掌窝脂擘，红晕那时留。揭笼衣喘残鹦鹉，怕东风医病也难廖。危桥路，蒙香未醒，慵赋仙游。
八声甘州|千门万户，尽七倾八倒，掘地寻天。真个玄妙，返作笑胡言。无为大道人行少，向捏怪途中，有万千伤感，蜣球却做灵丹。无奈伤嗟最苦，又不知端的，枉弃了家缘。时间清净，岂解汞收铅。心思意想何曾遣，暂合眼阴魔作睡缠。展转越思深，返作雠冤。谁信无中生有，有中生无，万派归源。
八声甘州|足平生青笠绿蓑衣，披裘笑严光。莽尘涯回首，目迷苍狗，劫赶红羊。谁识直钩心事，矶断古苔荒。岸帻凭阑处，一角斜阳。玛瑙坡名证取，悄云根拂拭，遗恨沧桑。更梅癯鹤怨，金粉恁凄凉。撼秋声挂瓢无树，算钓游能得几鸥乡。烟波路觅元真子，说与疏狂。
八归|吴鬓霜点，京尘衫色。如梦事往倦说。何堪蠹纸珍珠字，还付九天哀怨，雨潮呜咽。二十年前分襟地，剩惨澹铜驼烟月。渭水曲莫赋招魂，此恨总华发。赓和年时对影，挥毫珠玉，四印高斋清绝。远游王粲，少时张绪，荏苒兰荃摧折。访沧桑旧雨，我独中肠杜陵热。知何许令威华表，瘦损琼箫，香词空半箧。
八归|窗棂半白，灯檠全黑，愁味最耐咀嚼。新词略写缠绵意，还向晓钟声里，字字斟酌。可奈春蚕丝万缕，又幻作庄严璎珞。解道是去后韦郎，宛转念红萼。重理黄昏剩梦，频频惊断，那辨檐铃城柝。枕教侬倚，被教侬展，睡怎不教侬著。尽悯悯闷闷，纵有长桑更无药。试开户起看，星斗绕树，啼鸟知人情绪恶。
八归|弹得弦清，飘来笛脆，曲室诸郎歌管。他乡风月佳无比，只是中年以后，心情顿懒。遥忆故园妆阁上，镇玉臂云鬟凄断。伤心处，何事尊前，听一声河满。却是绛河欲没，珠绳乍转，画角谯楼哀怨。旧事如尘，新愁似梦，可惜一场分散。奈天涯滋味，瞒不过南归鱼雁。吮霜毫才提还倦。莫虑春寒，罗襟红泪暖。
八归|无多屋宇，阑干几曲，垂荫不用五柳。秋香早觉墙阴放，偏是苦吟时节，最怀良友。雨歇门前双桨至，喜共对琴尊清昼。总不问旧好新知，且分韵凉牖。爱尔金荃丽句，藤枝桑屐，合在湖山相候。剧怜朱十，软红尘里，此际逍遥能否。纵天涯有梦，那得今宵共杯酒。当筵底漫辞沉醉，未到重阳，黄花先在手。
八节长欢|天上春多。最难邀去，老福婆娑。风来人白纻，雨过地青莎。池亭无处著尘坱，看数头金鲤抛梭。试问乌衣巷燕，此乐云何。茶烟袅袅云波。清睡足摊书且遣诗魔。一颔有余欢，佳子弟赢他洛下行窝。含饴乐，盼异日昆玉同科。如如尔真机流露，丹青枉费呵磨。
六丑|又金羁散晚，讶一顷红香轻掷。镜空靓妆，流光如迅翼，觅梦无迹。更过疏疏雨，棹歌声渺，坠旅魂江国。尘沙委佩留芳泽。燕绕池亭，鸥翻水陌。飘零待谁怜惜。纵鲛珠泣尽，人似天隔。嘶蝉初寂，但宫梧自碧。眼底云波远，无信息。燕台倦倚吟客，向残霞怅望，驿程何极。荒渠暝，小风欹帻。因追念十里横塘荡桨，醉鬟颓侧。无聊意莫付凉汐。袅乱丝寸藕情长在，何时断得。
六丑|祝东风暂小，为幽树停阴芳阁。露妆未晞，香心拚退却。丝恨垂落。绀碧苔枝罥，莫辜烧烛，晕敞天东幄。馀娇冷斗秋千索。粉帨揩奁，赭苞媵爵。旧巢更留欢约，甚灵根未老，残梦偏恶。飘灯归箔，杳秾华误托。照眼愁樱近，伤凤泊。商量去燕无诺，指墙阴泪点，秋萌先觉。斜阳路尚穿园角。模糊更几辈春宵忍赎，旧时哀乐。仙趺回空抱残萼。倚铃幡十万铙孤注，生生系著。
六丑|正单衣试酒，恨客里光阴虚掷。愿春暂留，春归如过翼，一去无迹。为问花何在？夜来风雨，葬楚宫倾国。钗钿堕处遗香泽。乱点桃蹊，轻翻柳陌。多情为谁追惜？但蜂媒蝶使，时叩窗隔。东园岑寂，渐蒙笼暗碧。静绕珍丛底，成叹息。长条故惹行客。似牵衣待话，别情无极。残英小强簪巾帻。终不似一朵钗头颤袅，向人欹侧。漂流处莫趁潮汐。恐断红尚有相思字，何由见得？
六丑|料芳姿记省，护烛底轻阴池阁。夜深照妆，妆成春妒却。铅黛零落。梦绕秋千地，卧枝红妩，晕锦围成幄。娇多叵耐金铃索。泪点冰绡，颜酡羽爵，十年旧香依约。甚偎阑一饷，情绪还恶。银屏珠箔。奈孤根误托。海燕移家惯，无驻泊。绿章负了前诺。有幽单万感，阿环能觉。相思断锦城天角。才知道薄幸东风，不管等闲哀乐。斜阳瘦犹恋红萼。怕缭墙乱水飘花去，无人念著。
六丑|待铜街试马，奈海上层阴如墨。翠楼望春，东风无气力。柳未全碧。昨夜红栏雨，便如新酒，试小槽珠滴。平明满地苍苔积，有鹤知寒，无莺咒湿。蓬门望穿双屐。向茶烟歇后，凝伫佳客。园梅都坼，驻芳晖几日。掩映修篁外，绯间白。疏香暗度帘隙，好殷勤赠与，绿华条脱。当华处魫窗明密，无奈是，十日春寒琐梦，损卿颜色。团圞月又照灯夕。看近来蓟北江南岸，花交玉接。
六丑|倚鹅屏选梦，逗万种春愁如织。夜深露凉，红心销苣蜜。彩凤双翼。认取游仙路，漫空龙战，搅毒云飞墨。郁仪瘦损偎寒日。兜率歌雷，修罗雨戟。三山暮凝危碧。奈华鬘劫换，谁叩青霓。孤怀凄寂。更人间路窄。海怒天吴撼，沉旧迹。江关顿老吟客。把闲情忏尽，握兰词笔。怎销领酒边筝笛。休更问十里铜驼巷陌，乱尘迷棘。承平事总付追忆。荡醉魂，一雁残星外，哀笳正急。
六丑|警湖中宿雁，趁晓起霜围都坼。夜篷老渔，烟深犹梦隔。何处寻迹。冷月秋风里，白头应是，吴市吹箫客。孤吟恼乱鱼龙宅。缟袂凝丹，盘涡闪黑，愁缰冉冉谁勒。但无边鼓吹，来壮行色。华年漫识。爱乘潮弄汐。击楫狂歌去，舟怒发。重来万籁岑寂。听芦风荻雨，荡魂倾魄。伤心话，至今才忆。一支挺秀出横江俊物，老当何益。从枯朽，便化蚕蛰。待古春放逐清波上，丝丝尽赤。
六丑|叹丹青笔妙，滴露处云裳凝碧。采芳泽畔，盈盈亲手摘，一朵倾国。雨细擎春盖，如烟如梦，惹相思堆积。蓬山有路殷勤觅，味取三秋，丝成千尺。幽情可消魂魄。问芳心几许？怕是无极。澄湖清寂，纵风斜雨急，不减芳菲质。香远逸，扶摇万里云翮，正东南风劲，九霄轻入。人间恨光阴虚掷。从此后忘却红尘俗事，绿波亭立。多情道谁最堪惜？我不语目送双飞翼，水天一色。
六州|寰宇定，四海奉文思。书轨混，梯航凑，共戴昌期。稽古典方咏京坻。耕籍丰民稼，敦本农时。陈羽卫日月旌旗。衮冕次坛U。帷宫宿设，UU相差。穆清端拱，星毕照罘罳。良宵永，为民广洽，厖褫奏行漏昭庭燎，铙吹鼓曾飔。百神拥卫斗东移。明发俨皇仪。手揽洪縻。丰年万亿与千斯。德泽遍华夷。回旋辂天临双阙，四方在宥，永保鸿基。
六州|承皇统，天地洽清宁。熙帝载，建民极，百度推明。崇讲U博考儒经。游豫腾谣诵，星跸天行。留绀宇顺拜金庭。兆庶动欢声。灵心上达，卿云成盖，祥风袭物，瑞日耀圜清。列圣孝德被寰瀛。就阳位协吉，周正俨簪缨。交对越群灵。皇威赫奕盛仪成。徽册受鸿名。鸡竿肆赦，鸳行均庆，翾飞浸泽，期万保升平。
六州|庆深恩。宝历正乾坤。前帝子，后圣孙。援立两仪轩。西宫大母朝寝门。望椒闼常温。芳时媚景，有三千宫女，相将奉玉辇金根。上林红英繁。缥缈钧天。奏梨园。望绝瑶池，影断桃源。恨难论。开禁阍。春风丹旐翩翩。飞翠盖驾雕U。容卫入西原。管箫动地清喧。陵上柏烟昏。残霞弄影，孤蟾浮天外，行人触目是销魂。问苍天。尘世光阴去如奔。河洛潺湲。此恨长存。
六州歌头|诗成雪岭，画里见岷峨。浮锦水，历滟滪，灭坡陀。汇江沱。唤醒高唐残梦，动奇思，闻巴唱，观楚舞，邀宋玉，访巫娥。拟赋招魂九辩，空目断云树烟萝。渺湘灵不见，木落洞庭波。抚卷长哦。重摩娑。问南楼月，痴老子，兴不浅，意如何。千载后，多少恨，付渔蓑。醉时歌。日暮天门远，愁欲滴，两青蛾。曾一舸。奇绝处，半经过。万古金焦伟观，鲸鳌背，尽意婆娑。更乘槎欲就，织女看飞梭。直到银河。
六州歌头|石城虎踞，形势本嵯峨。从头算，兴亡事，且高歌。汉方瘥。吴会三分地，萧梁末，台城破。南唐继，琼枝好，亦烟萝。六代悤悤覆辙，相寻遍天意无颇。叹明都终始，王业暗消磨。安乐成窝。竟同科。后三百载，移清祚。瞻双阙，奠陵阿。烽燧举，侵陵急，恨强倭。赖人和。区宇重收复，萧墙衅，又干戈。中夜起，心如捣，手频搓。怊怅春秋佳日，繁华梦逝等流波。但凭高眺远，霜气下寒柯。有恨如何。
六州歌头|柴桑高隐，丘壑岁寒姿。北窗下，羲黄上，古人期。俗人疑。束带真难事，赋归去，吾庐好，斜川路，携筇杖，看云飞。六翮冥冥高举，青霄外矰缴何施。且流行坎止，人世任相违。采菊东篱。正悠然见南山处，无穷景，与心会，有谁知。琴中趣，杯中物，醉中诗。可忘机。一笑骑鲸去，向千载，赏音稀。嗟倦翼，瞻遗像，是吾师。门外空馀衰柳，摇疏翠斜日辉辉。遣行人到此，感叹不胜悲。物是人非。
六州歌头|秦亡草昧，刘项起吞并。驱龙虎。鞭寰宇。斩长鲸。扫欃枪。血染彭门战。视馀耳，皆鹰犬。平祸乱。归炎汉。势奔倾。兵散月明。风急旌旗乱，刁斗三更。命虞姬相对，泣听楚歌声。玉帐魂惊。泪盈盈。恨花无主。凝愁绪。挥雪刃，掩泉扃。时不利。骓不逝。困阴陵。叱追兵。喑呜摧天地，望归路，忍偷生。功盖世。成闲纪。建遗灵。江静水寒烟冷，波纹细古木凋零。遣行人到此，追念痛伤情。胜负难凭。
六州歌头|吹干菜叶，终古怨西风。银枪队，黄衣屋，后重瞳。起江东。运到三兴土，规U水，联鹤市，香泾凿，灵岩筑，斗神工。蕞尔驹场，肯溷鱼蟹子，老死芦中。趁江山无主，高拱隗嚣宫。天意梦梦。遇真龙。竟黥徒溃，粉侯缚，家居坏，霸图空。子城畔，娃乡侧，策吟筇。感匆匆。一样荆驼恨，肠木石，剩吴侬。呼九四，兰盆焰，到秋红。何处故王台榭，总输与锦树镠封。叹兴亡一例，山指孝陵钟。谁算英雄。
六州歌头|晨来问疾，有鹤止庭隅。吾语汝。只三事，太愁予。病难扶。手种青松树。碍梅坞。妨花径，才数尺。如人立。却须锄。秋水堂前，曲沼明于镜，可烛眉须。被山头急雨，耕垄灌泥涂。谁使吾庐。映污渠。叹青山好，檐外竹，遮欲尽，有还无。删竹去，吾乍可，食无鱼。爱扶疏。又欲为山计，千百虑，累吾躯。凡病此。吾过矣。子奚如。口不能言臆对，虽扁鹊药石难除。有要言妙道，往问北山愚。庶有瘳乎。
六州歌头|维摩病起，兀坐等枯株。清晨里，谁来问，是文殊。遣名姝。夺尽群花色，浴才出，酲初解，千万态，娇无力，困相扶。绝代佳人，不入金张室，却访吾庐。对茶铛禅榻，笑杀此翁臞。珠髻金壶。始消渠。忆承平日，繁华事，修成谱，写成图。奇绝甚，欧公记，蔡公书。古来无。一自京华隔，问姚魏竟何如。多应是，彩云散，劫灰馀。野鹿衔将花去，休回首河洛丘墟。漫伤春吊古，梦绕汉唐都。歌罢欷歔。
六幺令|杜鹃声苦，叫得春如客。相思美人天外，十日鱼书歇。险说渔阳揭鼓，踢到鹦洲色。六朝六夕。千花百草，一片腥风万燐碧。故人天幸无恙，个个城西北。秪恨血染髑髅，不向崔家掷。大渡河边一哭，世比唐年黑。秧歌满陌。一肩行李，请踏青阳旧封国。
六幺令|碧纱烟语，恩怨无端的。分明宋墙东畔，帘箔几重隔。扶梦花镫宛转，不照伤心色。后期今夕。青天碧海，未道相思是无益。蜡苣灰犹有泪，惜别筵前滴。罗带诗本无题，出意机中织。千万秦筝素手，莫放危弦急。凤帷鸳席。能拚憔悴，知否金钗未堪擘。
六幺令|玉棱纤手，锦字和愁织。新凉乍传佳会，来伫星桥侧。何意凌波无术，偏假飞乌翼。情丝千尺。化为蛛网，还被秋风荡无迹。心寄京华北斗，人更京华北。遥想此际徘徊，也念南荒客。儿女阶前斗巧，瓜果冰同擘。匆匆今夕。苕苕隔岁，依旧银河暮云碧。
六幺令|真清真静，便是虎和龙。澄澄湛湛，婴儿姹女自升腾。寂默刀圭根本，斋戒换西东。时中十二，常常觉照，内调神气玉炉功。何须寻枝摘叶，岂论语丹经。假馀玄妙，知懒惰亦成空。灭睡忘言除欲，饮膳少丰融。外系疏啬，人情淡薄，念头打破渐幽通。
六幺令|语儿东畔，临水纱如雪。晚凉暗生宫沼，数语花前别。一线飘飘去影，错认来时节。钿梁珠镊。新眉绿换，最不胜梳卫娘发。初夏蚕眠未茧，到死丝方绝。经爨桐尾全焦，变徵弦重拨。风定红鳞又起，除是芳尊竭。西楼弦月。依前如梦，梦醒闲云絮千叠。
六幺令|旧时红粉仙洞，顿成抛却。悄然自开无语，耐久偏迟落。老尽尘心证圣，未计春何托。浓阴楼阁。轻寒一树，似水如烟燕还掠。前度刘郎去后，枉了东风约。蓦遇渔父来时，怕见飞花愕。早是天生别样，好称幽栖鹤。竹边阑角，凭伊话梦，莫向人民为城郭。
兰陵王|淮南路。正值嵩阳归去。梨花晚寒食初过，与汝东湖最深处。夜凉倾斗醑。听拨银筝无数。扶红袖酒醒回时，长是城头鼓声曙。恨一别如雨。更南北东西，春还秋暮。许昌宫里留君住。任作赋繁台，题诗梁苑。何期此地复相遇。仿佛似前度。看舞。郡中署。便图遍屏山，歌残烛树。送君还上棠溪渡。望长淮千里，依然东注。那堪言别，况绿柳，渐飞絮。
兰陵王|江南陌，袅袅东风弄色。垂杨畔宝马香车，芳草王孙自相索。美人云鬓侧。梦破残红半碧。寻春去莺送燕迎，十二栏干夜犹立。繁华等陈迹。但雨涩莓苔，风动葵麦。游丝漠漠和愁织。试目极千里，断烟寒食，邻鸡野哭如昨日。落花泪盈尺。追忆。恨何及。问老去东君，争似书客。天荒地远无人识。算往事只付，数声渔笛。今宵沉醉舞短剑，歌昔昔。
兰陵王|晚烟直。一缕轻痕界碧。斜阳外无数远帆，蹴起层波漾离色。栖栖向瘴国。谁识。行吟剩客。清樽对豪气半消，霜匣故鸣剑三尺。从头话萍迹。记雨夜联床，沤梦分席。疏狂间乞歌姬食。偏幕燕愁重，露蝉魂警，飞鸢惊堕背汉驿。望云黯南北。恻恻。怨怀积。便说与相思，花外音寂。成连海上清何极。料曲奏流水，泪飘蛮笛。西风催遍，醉又醒，断漏滴。
兰陵王|枕屏侧。小玉催人弄笛。翻一曲桃叶艳歌，恰似江南望江北。凭栏酉到戌，删却，黄昏也得。瑶阶静梅萼半开，逗引疏香绣帘隙。含颦几朝夕。且暗掐经珠，轻拭琴漆。芳心早许梁园客。好佩玉双赠，镜菱双照，鸳鸯成就到头白。忍蹙损莲额。脉脉。展兰席。叹刻画朝云，抛尽心力。春宵一刻黄金百。待烛下重见，凤团亲擘。教郎须记，绣枕畔，泪尚赤。
兰陵王|海云立，深树阴阴望极。寥天外，依约旧时，打桨吹帆送归急。飙风黯未歇。谁惜？南回倦翮。凭阑处，春去到秋，多少团圞照离别。无端问消息。念柳巷凄迷，江水呜咽。回肠今更何从说？怅几回望断，几番音杳，空教迢递数故迹，恁人远天隔。寻觅。恨千叠。渐乱叶堆黄，芳草凋碧。登临又自惊寒色。记玉勒当门，秋雨连陌。而今何处，纵万里，梦咫尺。
兰陵王|峭崖直。疏影横投远碧。冰肌瘦香袭缟衣，似与神人共颜色。风姿倾海国。能识。兰台赋客。遨游处明日岁华，折得琼枝二三尺。春痕了无迹。剩水冻银瓶，花堕茵席。筵前红袖催朝食。记竹屋深锁，玉龙哀怨，乡心凭写大庾驿。但愁望山北。凄恻。旅怀积。正岛屿萦回，津馆岑寂。凝思往事思无极。想月下环佩，伴谁闻笛。窗前桦烛，暗溅泪，点点滴。
兰陵王|乱鸦集，写入芜城秋色。隋堤畔，无限夕阳，红到枝头黯成碧。宵来猛郁抑，愁压眉痕更窄。怜憔悴，零落旧妆，付于西风弄梳掠。春华去谁惜。忆帘卷朱楼，处处烟羃。朦胧尽是相思缬。更茜雪相映，小桃争发，曾遮骢马踏艳屑，祗今两陈迹。凄恻，诉漂泊。又唱彻阳关，魂断桥侧。霜条待共梅枝折。望故国千里，暮云愁隔。归心何许，托笛语，问旧驿。
兰陵王|雪崖雪。玉垒浮云变灭。蓬婆外晴白界天，西岭窗涵古今绝。秦山置下列。类媵姬姜娣侄。望太白三百去天，六月人犹失炎热。缁尘苦为涅。问谁可配兹，千仞高洁。惟君雅号相优劣。有北正寒冽，传将移节，及门再命益磬折。未闻赐环玦。我拙。误名窃。甚此日征书，亦到岩穴。何人轣辘同车辙。华首最相悦，忍为轻别。定成竹否，乞为汝，负羁绁。
兰陵王|燕穿幕。春在深深院落。单衣试，龙沫旋薰，又怕东风晓寒薄。别来情绪恶。瘦得腰围柳弱。清明近，正似海棠，怯雨芳踪任飘泊。钗留去年约。恨易老娇莺，多误灵鹊。碧云杳渺天涯各。望不断芳草，更迷香絮，回文强写字屡错。泪欲注还阁。孤酌。住春脚。便彩局谁忺，宝轸慵学。阶除拾取飞花嚼。是多少春恨，等闲吞却。阑干猛拍，叹命薄，悔旧诺。
兰陵王|暮天碧。长是登临望极。松江上云冷雁稀，立尽斜阳耿相忆。凭阑起叹息。人隔吴王故国。年华晚，烟水正深，难折梅花寄寒驿。东风旧游历。记草暗书帘，苔满吟屐。无情征旆催离席。嗟月堕寒影，夜移清漏，依稀曾向梦里识。恍疑见颜色。空惜。鬓毛白。恨莫趁金鞍，犹误尘迹。何时弭棹苏台侧。共漉酒纱帽，放歌瑶瑟。春来双燕，定到否，旧巷陌。
兰陵王|近寒食。烟水村南舍北。斜阳看桥畔草花，时节相逢谢堂客。邻翁鬓早白。曾识。寻常巷陌。漂摇事风暮雨朝，檐语双双世如隔。莓梁暗陈迹。但贴地依稀，茸唾狼藉。衔泥将子知犹力。嗟落絮身世，涨花漂荡，天涯何处梦再觅。断魂网窗黑。愁极。正岑寂。渐柳改春颦，梨泫秋色。沉沉社鼓思行役。问舞影灯外，盼波帘隙。年来年去，得且住，怎记忆。
兰陵王|翠竿直。一叶扁舟漾碧。澄江上几度啸日迎风，怡怡钓秋色。渔乡共水国。都属沧浪傲客。烟波外，风笠雨蓑，才掷丝纶便千尺。飘然去无迹。恣脚扣双船，帆挂轻席。盈钩香饵鱼争食。更拨棹葭岸，放篙菱浦，才过新栅又旧驿。占江南江北。堪恻。利名积。算纵有豪华，难比清寂。须知此乐天无极。有一斗芳酒，数声横笛。芦花深夜，半醉里任露滴。
凄凉犯|秋江水浅红蕖落，寒英又遍江岸。画船歌歇，西风渐紧，绮罗重换。鸳鸯拆散。但留得寥天一雁。带衰杨萧疏几线，杳杳斜阳晚。那更新霜溅，渡萧辰恁般清怨。溪花落尽，剩娉婷尚疑人面。待插银瓶，怕憔悴愁颜莫展。更伊谁无情酒盏向汝劝。
凄凉犯|败芦卷雪，长汀晚微霜尚恋归屧。烟笼野树，乱鸦惊起，暮笳凄咽。酒怀渐歇。奈欢意都如坠叶。弄空波寒星数点，鸥外半明灭。知否西窗下，一片秋声，夜吟应怯。相思天末，又望断庭阴新月。北雁无书，算只悔当时轻别。甚银笺一寸为写恨万叠。
凄凉犯|七星在北天空阔。奔车暗里何托。地无寸草，驼多白骨，动心惊魄。征衣正薄。任长夜飘流大漠。独行人迢迢万里，奇遇自开拓。曾共诸年少，掷果分瓜，绿洲欢乐。应还笑我。舞婆娑不辞羊酪。信美边城，也相与重留后约。望焉耆渐近，水上月已没。
凄凉犯|凉云乍合。黄昏近秋声忽动梧叶。晚天思迥，高楼梦破，最怜幽咽。栏干露湿。正罗袂寒时听得。问谁传销魂信到，似与诉离别。曾记江湖夜，小倚篷窗，剪灯孤寂。水长调远，趁渔歌倍添凄切。酒醒沧浪，剩离思飞来空阔。悄无眠隔岸细柳，弄晓月。
凄凉犯|湘春水阔，单衣外仙云暗护如叶。障风浅幕，瑶房闭久，洗妆乍湿。鲛程冻合，珠海双帆正涉。采香人，凉到骨，步入翠蓬叠。鬟朵压来重，小月钗梁，夜寒飞怯。粉弹未破，晕愁痕玉颜冰靥。金屋沉沉，问身世微波几折。想重衾晚馥浓熏，缟梦灭。
凄凉犯|垂罗四角。凉飔罥撩人自剪红烛。潜钩不响，芳酲未解，偎郎睡熟。吹香断续。是茉莉攒成六曲。怕宵阑灯花恨簇，断梦妒冰縠。钏响回身处。几个凉蚊，伴他幽独。九华漫掩，莫惊醒个人红玉。绣额低悬，怅魂阻一层纱绿。料尖风此夕不许，上翠褥。
减字木兰花|无可不可。还你天公还我我。味触声香。尽付庄周蝶满床。谩天不过。留取心机休用破。净几明窗。乐取闲中日月长。
减字木兰花|天然标格。不问青枝和绿叶。彷佛吴姬。酒晕无端上玉肌。怕愁贪睡。谁会伤春无限意。乞与徐熙。画出横斜竹外枝。
减字木兰花|蠢痴愚钝。冷暖不知空闷闷。绝艳惊才。妙想逸情天外来。心存余悸。滚滚乌云浓扑地。心自逍遥。灿灿阳光花木娇。
减字木兰花|竹林未远。泉下定知怜小阮。今我来思。风雪时时梦见之。伤心伯道。住世何如归去好。仙路匆匆。一化丹砂误乃公。
减字木兰花|谁非人子。得报慈恩能有几。树静风摇。万古吟成恨未消。觥觥我友。戎马驰驱亲白首。欲驻春晖。长见丹青事已违。
减字木兰花|晚春寒嫩。倚遍阑干难遣闷。芳草无情。兀自萋萋满江城。离愁尔许。略寄心声声外语。不道相思。祇道清欢减旧时。
减字木兰花|巨星惊坠。十亿人民齐下泪。推倒三山。伟绩丰功万古传。云飞唁电。世界友朋齐悼念。誓竭忠诚。不负高天厚地恩。
减字木兰花|柳塘微雨。两两飞鸥来复去。倚遍重阑。人在碧云山外山。一春离怨。日照绮窗长几线。酒病情魔。两事春来无奈何。
减字木兰花|粉消妆半。一曲阳春歌始断。便觉香红。十倍光华昔未逢。杨花吹起。犹自风前相枕倚。莫恨春残。留取新诗子细看。
减字木兰花|今年除夕。风雪漫天人作客。三十年来。那得双眉时暂开。不婚不宦。嗜欲人生应减半。鲍子知余。满酌屠苏醉拥炉。
减字木兰花|将梅字柳。旅夜河东初访后。并柳呼梅。玉茗词成杜女怀。蓬莱曾住。照水枝开春好处。怊怅诗新。梦里风华更惹人。
减字木兰花|荷香旧馆。往事承平天样远。为庶清门。文采风流尚有孙。沧江卧稳。未称平生丘壑分。吹盟还乡。昨夜东风到琐窗。
减字木兰花|游春畅饮。万物熙熙花似锦。畅饮游春。迷了从来多少人。儒流道士。几个能通天外志。道士儒流。谁肯忘情言下休。
减字木兰花|月明如昼，料峭黄花寒越瘦。小立阑干，满砌花阴翠袖单。当年刘阮，重访天台人已远。怪道而今，眼底心头剩月明。
减字木兰花|老而不止。三岁发蒙心已喜。朴略其风。裴楷王戎简要通。昏如醉酒。羞见总龟灵且寿。笑杀常何。空有闲言长语多。
减字木兰花|开函一笑。写得梅兰双绝妙。我不如公。只爱狸奴玩意同。老人眉寿。兼问宛如无恙否。一样堪夸。闻说娘儿字小花。
减字木兰花|壮心销尽。惟余幽恨镌方寸。尘海漫漫。暂得相知是宿缘。轻颦微叹。当时知有无穷怨。一度分携。直到他生是见时。
减字木兰花|西江濯笔，细想西江如泪积。兀矩悠圆，泻我胸中百道泉。江湖戛鹤，自去飞翔仍自落。莫要人怜，也要当心莫网筌。
减字木兰花|含颦送酒。欲别无言空执手。回顾松亭。不见王孙草自青。如今归去。野店黄昏风弄雨。纵隔千山。难隔离人梦往还。
减字木兰花|丛残芒角，恸哭西台谁铸错。泪洒高坟，日坠难招旷古魂。淡香盈把，风似桅樯云似马。湖海苍茫，胸际沉哀衍大荒。
减字木兰花|一痕新上。巧拟纤纤眉黛样。故惹相思。镜里曾怜入鬓时。何妨孤寐。应信团栾终必遂。此夜红窗。莫对幽晖更断肠。
减字木兰花|人天如梦。良因须自今生种。钿合钗分。但肯缠绵好报恩。多情薄命。别来空向残春病。莫惜飞花。枝上明年再见他。
减字木兰花|绿杨阴下。短帽轻衫行信马。过尽春风。踏尽青青打尽红。舞鸾歌凤。人面湖光红影动。醉眼归时。人在朱楼曲角西。
减字木兰花|锈床初下。觅句闲行来晚榭。玉露金风。几树疏黄间老红。夕阳林际。数遍归鸿还小憩。拂面香来。篱畔秋花次第开。
减字木兰花|有情乐住。弹指华严真好语。到处为家。如此溪山胜浣花。三人鼎鼎。愿力无穷人自定。石窟陵虚。啸月呼风任起居。
减字木兰花|离心禁惯。不信银荷花并灿。梦里犹疑。道是荒鸡旅夜时。人生厮守。只愿佳时常握手。何羡灵仙。输汝天涯即眼前。
减字木兰花|盈盈泪眼。往日青楼天样远。秋月春花。输与寻常姊妹家。水村山驿。日暮行云无气力。锦字偷裁。立尽西风雁不来。
减字木兰花|苹花桥畔。可奈垂杨鸦噪晚。却话巴山。听雨焚香未是闲。生花笔在。老玄声名犹可爱。长住吴城。从古词人最有情。
减字木兰花|深宵雨坠，侵到苔痕青不寐。泪眼潸然，梦里清音二十年。人间别久，如海相思归去否？故曲终时，祈汝安眠悲莫悲。
减字木兰花|角声三品。银漏更残将欲尽。盏遍华筵。玉粒琼瓯散又圆。知君洪量。不用推辞须一上。满劝殷勤。祝寿如同福禄星。
减字木兰花|八巡将止。八节四时人贺喜。汉俗成风。薛老之言贵尚通。妻儿设酒。更得比邻相庆寿。虚度时何。只恐妻儿怪汝多。
减字木兰花|诗家清绝。檐外森然苍玉节。学易无思。一笑窗前白玉妃。何人共说。山上青松松上雪。更有谁知。溪在门前月在溪。
减字木兰花|清宵梦破。词客有灵应识我。检点平生。耿耿寒灯作意明。簪花把酒。怎得槐阴重话旧。岁晚敷荣。韶濩音高醉太平。
减字木兰花|正襟危坐。一叶扁舟人七个。何处停篙。卐字亭间九曲桥。相携吟侣。印到三潭情几许。打桨烟波。湖水湖风莫管他。
减字木兰花|心儒气侠。小试已能贞所摄。食税衣租。此语令人道得鱼。河山破碎。落落文移诗卷在。回首青门。惭愧姚江好子孙。
减字木兰花|未行先止。鱼上竹竿人噪喜。九万鹏风。六月天池一息通。邯郸鲁酒。却笑行人陵柏寿。笑彼迟何。不道能行失亦多。
减字木兰花|长男尊女。甲帐辛堂同宴处。一返游魂。闪灿炉开火力温。风雷酷烈。威赫云深明电掣。烟雨蒙蒙。飞下金乌宿桂宫。
减字木兰花|桂花开也，月下千星藏树罅。愁煞嫦娥，欲摘低头唤奈何。玉人何处？为我搴裳斜起舞。自笑贪婪，将为求多失已欢。
减字木兰花|谭喉汪齿。一部梨园兴废史。白发歌王。为我从头述教坊。未惭死友。说到知非才住口。四十年来。谁识词坛有霸才。
减字木兰花|水流风送，姹紫嫣红都是梦。梦也怜赊，百万银钩护落花。香魂一缕，毕竟人间留不住。缃帙开时，化作翩翩蝴蝶飞。
减字木兰花|髻罗双绾。滟滟修眸秋水剪。笑靥颦眉。无限闲愁总未知。虚檐月转。一曲未终肠已断。百斛明珠。买得樽前一醉无。
减字木兰花|一团臭肉。千古迷人看不足。万种狂心。六道奔波浮更沉。天真佛性。昧了如何重显证。宝范仙宗。觉后凭君豁蔽蒙。
减字木兰花|西风暗换。秋到碧梧金井畔。人立斜曛。望见家山一片云。香闺病后。小槛疏兰花影瘦。蟋蟀声催。似为多情宋玉来。
减字木兰花|晓云舒瑞。寒影初回长日至。罗袜新成。更有何人继后尘。绮窗寒浅。尽道朝来添一线。秉烛须游。已减铜壶昨夜筹。
减字木兰花|梨花院宇。澹月倾云初过雨。一枕轻寒。梦入西瑶小道山。花深人静。帘锁御香清昼永。红药阑干。玉案春风窈窕间。
减字木兰花|苍苔雨歇。石上琴声清欲绝。伫立空庭，秋露微微暗染襟。碧梧写影。明月穿帘人语静。湘水湘云。一曲和风静夜听。
减字木兰花|白头人在。岁晚相逢风雪外。行理匆匆。烽火年年照海东。长歌博望。虎斗龙争成绝唱。檀板零丁。又见人间柳敬亭。
减字木兰花|怆然吊子，客里招魂无有地。有泪能挥，挥向坟前万里归。他年吊我，墓上谁来烧纸火？不必伤悲，酹我三盅遂可回。
减字木兰花|白云红树。一路秋虫相共语。几缕朝霞。遥指东溟是我家。长河百折。浪卷芦花堆似雪。舟子滩边。击汰扬舲横索钱。
减字木兰花|声飞玉笛。满地琼琚明月白。清影扶疏。一树珊瑚万琲珠。嫣然浅笑。宝篆绀壶春悄悄。红萼宜簪。还共禁寒说素心。
减字木兰花|无为清净。不动不摇颐性命。一派寒光。遍照蓬壶入大方。无穷无测。或去或来如过客。道自通灵。目送归魂入杳冥。
减字木兰花|腊销三五。月向雪山云外吐。烟水黄昏。梅柳依稀笛断魂。今宵豫赏。便作香尘随步想。莫待元宵。灯火零星雨寂寥。
减字木兰花|贤哉令尹。三仕已之无喜愠。我独何人。犹把虚名玷搢绅。不如归去，二顷良田无觅处，归去来兮。待有良田是几时。
减字木兰花|疏梅风韵。不许游蜂飞蝶近。要识芳容。除向瑶台月下逢。尊前一见。换尽平生桃李眼。却笑襄王。楚梦无踪空断肠。
减字木兰花|米家山水，苟得相携吾不悔。谁与争锋？展在高天大地中。我曾盟者，日日楼前趋共话。许假今朝，万里春霏放逝舠。
减字木兰花|晚妆才了。粉气如烟空处绕。携手斜阳。鬓后风味渐渐香。偷移宝屧。便不逢人心已怯。小语多时。只有花阴宿鸟知。
减字木兰花|垂垂紫楝，四月江心频点燕。亭馆谁家，天棘抽条出屋斜。轻舠不稳，移向伍塘风力紧。晴日将西，黄犊江村水一犁。
减字木兰花|小春天气。未唱阳关心已醉。红蓼秋容。后会何时得再逢。归朝好事。仰看皇州扬雨露。百里恩波。拟欲留公无奈何。
减字木兰花|昏灯摇影。寒夜漏沉尊酒冷。话到阿儿。欲语停杯默忆时。此时行旅。四野烟浮天未曙。回首乡关。一抹孤云几障山。
减字木兰花|舞红歌翠。酒座寻常拼一醉。醉也瞢腾。不解伤心不会听。锦毹春艳。帘外梅花偏冷澹。花是愁根。生怕重销笛里魂。
减字木兰花|天寒欲暮。别有一般姿媚处。半载斜阳。宝鉴微开试晚妆。淡烟轻处。渐近黄昏香暗度。休怕春寒。秉烛重来子细看。
减字木兰花|江山犹是，千古离堆差可指。小楫轻舟，梦入吴榔藻国秋。云居清閟，世上惊尘飞不至。待卜菟裘，晨夕从君觅胜游。
减字木兰花|无知老子。元住渔舟樵舍里。暂借权监。持节纡朱我甚惭。不能者止。免苦龟肠忧虎尾。身退心闲。剩向人间活几年。
减字木兰花|燕山匹马，携手河梁人去也。此地相逢，隋苑秋声百尺桐。绿幺红豆，一曲新词花影瘦。自是彭宣，曾向扶风听管弦。
减字木兰花|便娟婀娜。戛玉吟香风乍过。共影交光。空谷无人春昼长。灵均高致。写入生绡增妩媚。仰止癯仙。解愠南薰上五弦。
减字木兰花|荷公临止。宾客惯看儿亦喜。歌雅歌风。通鉴通书又史通。欲相酹酒。瓦缶田家羞出寿。甚欲舟何。愧没瑶觞玉斝多。
减字木兰花|屈亭湘浦。怨尽朝云还暮雨。知是谁何。赋得清愁尔许多。爱来慵去。此意平生成浪许。著尽茸袍。想像江梅雪后娇。
减字木兰花|东风作别，我也飘摇身似雪。飞到天涯，没有春枝为我家。唯心不死，谁说轮回当若此。暂且如归，不信东风去不回。
减字木兰花|天真雅丽。容态温柔心性慧。响亮歌喉。遏住行云翠不收。妙词佳曲。啭出新声能断续。重客多情。满劝金卮玉手擎。
减字木兰花|长年城市。屡过名山终不识。多少私悰。且付层云一荡胸。白纡翠耸。顿觉豪情云共涌。爱此孱颜。誓向山河掬寸丹。
减字木兰花|寒深病浅。著意寻春春不见。莺燕人家。偏我来时已落花。断红无语。水上星星流自去。愁雨愁烟。略有芳阴盖画船。
减字木兰花|关山一叶。吹梦暗惊天上白。莫上江楼。有月阑干只驻愁。竹云深护。画个无弦来替汝。缺处题名。另样花枝有重轻。
减字木兰花|严凝天气。万物深根而固蒂。蓂叶全开。仙子移真下宝台。松姿鹤质。遣累斋心超众异。为祝遐龄。福寿同臻等芥城。
减字木兰花|酒边弹剑。青粉旗亭红粉店。檀板新腔，十五盈盈唱谢娘。梦云千叠。纸帐罗浮飞倦蝶。玉照词人，淡到梅花韵绝尘。
减字木兰花|寻花携李。红漾轻舟汀柳外。小簇春山。溪雨岩云不饱帆。相逢心醉。容易堆盘银烛泪。痛饮何言。犀箸敲残玉酒船。
减字木兰花|九龙汤沸。范阳水设鱼龙戏。洗罢奚儿。翻作奚儿洗马池。仓皇西幸。马嵬坡下长生竟。河水汤汤。南内无人有寿王。
减字木兰花|新秋至矣。案户明河如尺咫。砌畔虫声。不是愁人不解听。罗帏雪净。照见娟娟明月影。雁字遥天。待架银筝柱上弦。
减字木兰花|登莱U密。四海皆闻头插笔。爱诤多词。不肯饶人些子儿。余今向道。非似从前生计较。好弱都休。脑后如今没笔头。
减字木兰花|青松翠筱。一夜攲倾如醉倒。残腊能佳。落尽梅花见雪花。诗崖酒岛。何日登临同笑傲。未老还家。饱历年华有鬓华。
减字木兰花|连宵风雨。黄叶林间秋几许。大地清凉。游子惊心忆故乡。人生如寄。对景频弹思母泪。何日归期。回首青霜黯鬓丝。
减字木兰花|清宵梦破。词客有灵应识我。不醉黄花。只向重阳揽鬓华。偷闲啖蔗。寂寞自甘谁可骂。肝胆情亲。淡语行行爱是真。
减字木兰花|黄金台古。百不怜人游猎赋。醉帽攲斜。忍看灵均九畹花。玉箫风起。小展簟纹融似水。咄汝青衫。夜冷春葱下几签。
减字木兰花|回风落景。散乱东墙疏竹影。满坐清微。入袖寒泉不湿衣。梦回酒醒。百尺飞澜鸣碧井。雪洒冰麾。散落佳人白玉肌。
减字木兰花|桥栏试倚，上下空澄都水洗。摇荡金黄，似有潜龙啖月光。名楼安在，满眼霓灯辉巨海。岂若飞空，虱此浮华鄙俗中。
减字木兰花|断云疏雨。人在幽窗秋梦里。绣榻今朝。画个双鸾又倒描。天寒倚竹。翠淡绡轻衫袖薄。伫立风前。不见飞琼和雪笺。
减字木兰花|剪淞有梦。三十年前笺管共。晦雨鸣鸡。记得杯干烛跋时。东风似虎。劫后春光怀故土。小住星轺。不分骑箕上碧霄。
减字木兰花|绿阴亭沼。天南二月春归早。起觅残红。万点随风西复东。檐牙乳雀。啄破苔花新试角。柳外黄鹂。欲弄新声不住飞。
减字木兰花|又未歌先咽，鹦鹉前头芳意怯。别院箫沉，织出机丝辗转心。带将愁去，雁背斜阳红一缕。綦涩苔青，风飐疏灯淡似萤。
减字木兰花|人天劫坏，剩拾香痕零墨在。楚佩谁留，只影沙寒雪满头。摩缣涕下，一棹沉冥堪老也。禹迹苍茫，更与何人问海桑。
减字木兰花|淮山隐隐。千里云峰千里恨。淮水悠悠。万顷烟波万顷愁。山长水远。遮住行人东望眼。恨旧愁新。有泪无言对晚春。
减字木兰花|昏昏默默。世智聪明孰可测。默默昏昏。无欲能开众妙门。全真抱朴。无虑无思无做作。抱朴全真。人圣超凡只在人。
减字木兰花|张公知观。性命堪搜常作观。勘破嚣尘。灰了凡心出世尘。内修内炼。真汞真铅常锻炼。要见金莲。须是深深种玉莲。
减字木兰花|动而思止。止即患生徒自喜。试举幡风。未举之前说已通。携瓶沽酒。却著衫来为我寿。者也之何。赚却阎浮世上多。
减字木兰花|神仙无种。单车并进如骑凤。花压红墙。碧水春风带酒香。归来谁伴。慢谱新词拈玉管。灯影庭莎。南国春深别梦多。
减字木兰花|无为无作。认著无为还是缚。照用同时。电卷星流已太迟。非心非佛。唤作非心犹是佛。人境俱空。万象森罗一境中。
减字木兰花|荷花风细。乞巧楼中凉似水。天幕低垂。新月弯环浅晕眉。桥横乌鹊。不负年年云外约。残漏疏钟。肠断朝霞一缕红。
减字木兰花|秋芦飞雪。绝胜溪山风景别。雨笠烟蓑。最忆江南水调歌。梦寻何许。昔年秋韵人眉妩。金色池塘。余霞如绮伴夕阳。
减字木兰花|六经复瓿。自是雅音岑寂久。一脉欣存。坦宕风流最属君。地灵人杰。赣水滔滔浑未歇。怪雨盲风。收拾残灰一卷中。
减字木兰花|山阴道士。鹤目龟趺多秀气。右领将军。萧散精神一片云。东山太傅。落落龙骧兼虎步。潦倒支公。穷骨零丁少道风。
减字木兰花|春风吹送。昨夜蘧蘧先入梦。竟体氤氲。不是寻常花气熏。送椒无计。孤负锦囊亲赠与。忍U轻焚。扣扣相依过一生。
减字木兰花|嫣然觌面。不合凝眸端相遍。靥晕红涡。粉颊平添润似酥。娇羞佯騃。我见犹怜难自解。倩辅撩人。轻吐樱桃妙入神。
减字木兰花|草间偷活，魑魅喜人方计拙。守定心魂，忍见寒芜及国门。荒荒横术，起舞华容谁失色？万海千田，说与麻姑鬓减妍。
减字木兰花|缥缃自拥。六日蟾儿无世用。除却封侯。尽许词人有白头。空山一叶。吹落琅玕飞作雪。剑筑粗疏。去觅荆高旧酒徒。
减字木兰花|送人南浦。日日客亭风又雨。相见如何。梅子枝头春已多。真成别去。酒病明朝知几许。淋损宫袍。都是人人醉后娇。
减字木兰花|人人有分，造物仁怀吹雨醒。尽占东风，我便不能拽短筇？颜如败草，只被芬芳时物笑。笑亦无妨，背对桃花面夕阳。
减字木兰花|三关锁闭。沐浴琅膏容可济。养就灵砂。晴灿玲珑益宝霞。玄英幽邃。金阙寥阳澄秀瑞。两个青童。捧出玄珠入绛宫。
减字木兰花|眉纤腰细。可是媚楼香扇坠。娇倩人扶。侥幸青衫惹唾珠。试宽罗结。一段仙肌姑射雪。背转银缸。瞒过钗头小凤皇。
减字木兰花|凉亭近水。槛外红桥横晓翠。满壁波光。卷上珠帘对夕阳。风来闪闪，画出苍茫浑一片。徒倚何人。薄暮高歌响入云。
减字木兰花|六榕那去。三界应知无觅处。书爱东坡。字迹娟媚可奈何。名山小住。欲饮曹溪真法乳。花影娉婷。有客来观贝叶经。
减字木兰花|秦皇凿地。未必齐梁无王气。花月春江。多少帘栊金粉香。兰成赋后。六代莺花秋影瘦。一半栏干。剩与诗人倚暮寒。
减字木兰花|姮娥夙约。今宵底事迟梳掠。岂为伤离。泪雨纷纷洒路歧。催诗有分。禅榻推敲愁未稳。止可随缘。莫笑催妆负客篇。
减字木兰花|彩幡金胜。一笑酬春聊适性。呆女痴儿。半挽梅花半柳枝。追欢何计。幸对绿尊环皂髻。欲舞还羞。美盼娇回碧水秋。
减字木兰花|此何声也。迤逦冰河过铁马。鼓打花奴。错落瑛盘大小珠。香篝素被。打点今宵安稳睡。无奈芭蕉。故学钗声枕畔敲。
减字木兰花|天然姿媚。比向梅花应不异。一斛珍珠。得似鲛人泪点无。文园老去。恨煞无人能解赋。我见应怜。不索长门买赋钱。
减字木兰花|世间药院。只爱大黄甘草贱。急急加工。更靠U黄与鹿茸。鹿茸吃了。却恨世间凉药少。冷热平均。须是松根白茯苓。
减字木兰花|苍松挂壁。辉映翁颜八十七。雷瀑奔腾。迓我黄山九度登。髡残道济。尚友千秋谁比拟。笑问浮邱。道是人间第一流。
减字木兰花|无知野叟。信意颠狂胡乱走。大道平夷。跂径便心逐景迷。因观慧口。渺邈精阳无中有。昼梦华胥。莹魄童儿天奕飞。
减字木兰花|晚凉庭院。茗椀炉香闲自遣。不为怀人。又写瑶笺到夜分。微吟声悄。一桁帘阴镫晕小。莫掩窗扉。著个银蟾来伴伊。
减字木兰花|红妆倾国。人在蒲东谁画得。玉骨成尘。往事流传恐未真。月明窗户。犹似隔墙花动处。夜冷西厢。一度魂归一断肠。
减字木兰花|狂风甚意。越盼停时偏又起。细雨无情。越怕停时忽又停。杏花开了。老怕风多愁雨少。雨少风多。无奈他何一任他。
减字木兰花|■■■■。■■■■■■■。笑揖青山。身是龙荒劫外仙。感深屺U。料理首丘莱子舞。风引回舟。那便修文白玉楼。
减字木兰花|相逢不语，一朵芙蓉著秋雨。小晕红潮，斜溜鬟心只凤翘。待将低唤，直为凝情恐人见。欲诉幽怀，转过回栏叩玉钗。
减字木兰花|落花随水，费尽东风吹不起。送罢王孙，又是平芜绿到门。踌躇无语，仗剑孤行辽海去。变作残秋，冷雁边云满客愁。
减字木兰花|临阵而作。有女英英都不弱。今日军营。巾帼须眉并锐兵。他年青史。壮烈精忠何止此。多少秋声。夜夜龙泉壁上鸣。
减字木兰花|黄尘扑面。走尽长街稀一见。欲叩荆扉。槐柳纵横路亦迷。故交轻绝。不识侬心明似月。何怨何恩。往事从今莫再论。
减字木兰花|芳心点点。细朵惺忪娇素艳。碎月筛廊。凉约烟鬟称晚妆。玲珑小玉。窄袖轻衫初试浴。香已销魂。况在秋罗扇底闻。
减字木兰花|乘流坎止。住个斋儿无愠喜。竹引清风。透入虚窗窍窍通。仰天酌酒。万八千年磐古寿。身在无何。只这斋儿已自多。
减字木兰花|深情如是。愿种漫天红豆子。两字相思。葬向心头一点痴。春风微逗。何事干卿池水皱。幽梦迢迢。酒浅愁深骨也销。
减字木兰花|身心裂转。便是元初真目面。裂转身心。一志如山超古今。些儿若悟。免却波波来与去。若悟些儿。万劫希逢此一时。
减字木兰花|怎消清趣。佳日朋尊偏罕聚。世事浑忘。为底眉间锁恨长。耽诗差可。小句能收尘外我。望里禅关。却幂层云欲叩难。
减字木兰花|清明过了，小雨绿匀堤外草。倚棹湖边，絮影花香共一船。相思人面，曾向第三桥畔见。斜日归休，楼上春寒燕子愁。
减字木兰花|筼筜夹路。如向潇湘深处住。小筑三楹。翠绕庭前画不成。彩毫春暖。顷刻围屏花叶满。茶熟重看。窈窕灵妃秀许餐。
减字木兰花|寒云叆叇。万里劳军初出塞。指点青山。饥鸟回翔啄云闲。阴崖风埽。险径崎岖冰满道。回首关中。已隔云山几万重。
减字木兰花|还来暂去。海天踪迹男儿志。射影难妨。子夜歌残急就章。行吟吊古。忠悬霄汉心同苦。济险惟贞。周道还看似砥平。
减字木兰花|烟波浩渺。十里西湖春色好。浅缘深红。映入楼台倒影中。扁舟一叶。相将笑荡中流楫。日暮风寒。半臂凉生翠袖单。
减字木兰花|长犁插土，陌上鸣牛声莽厚。细草芊芊，故国春风又一年。他乡何好？老酒故人扶共倒。倒向篱笆，篱内渊明正作家。
减字木兰花|夜深俯槛。灯火山城光灿烂。晓上东峰。初日云霞荡漾红。茫茫宇宙。秦封汉颂皆乌有。今古群英。独与名山较重轻。
减字木兰花|回头返照。世事无穷堪失笑。返照回头。得意归来便好休。休休省也。莫纵贪痴狂野马。省也休休。一任年光春复秋。
减字木兰花|人生行乐，老子婆娑歌带索。苍鹘参军，竿木逢场底是真。壶公知我，独醒何人真计左。梦绕云屏，一桁山如故国青。
减字木兰花|离怀谁诉。手摘莲花心自苦。别恨还多。长日无心画翠蛾。绮窗自省。蝴蝶蹁跹交扑影。寄语闺妆。不独薰风断我肠。
减字木兰花|旧游山路。落在秋阴最深处。风雨重阳。无蝶无花更断肠。天知老矣。莫累门生与儿子。不用登高。高处风吹帽不牢。
减字木兰花|蕙心纨质。零落香魂迷楚泽。空谷跫音。风雨凄凄恐不任。骚怀九畹。无分移根栽上苑。侠骨柔肠。异代相望引恨长。
减字木兰花|长亭晚送，都似绿窗前日梦。小字还家，恰应红灯昨夜花。良时易过，半镜流年春欲破。往事难忘，一枕高楼到夕阳。
减字木兰花|王孙盘薄。马夏棱棱馀一角。翠古岩幽。阅世何因更远游。照沙依水。陵谷销沈宁有此。故国溪山。未许时人冷眼看。
减字木兰花|落花飞絮。杳杳天涯人甚处。欲寄相思。春尽衡阳雁渐稀。离肠泪眼。肠断泪痕流不断。明月西楼。一曲阑干一倍愁。
减字木兰花|馀寒争令。雪共蜡梅相照影。昨夜东风。已出耕牛劝岁功。阴云羃羃。近觉去天无几尺。休恨春迟。桃李梢头次第知。
减字木兰花|爱情浩荡。捉来双雀交她放。笑指翩翩。粉蝶飞来草上眠。依依弄影。且趁月圆歌意永。我比春宵。侬梦如花色更娇。
凤凰台上忆吹箫|虎口生涯，凤毛文采，崃山绿到天头。借好风吹送，寸版银钩。满眼雍陶句子，蛮嶂远队队归休。芙蓉郭，春浓似病，人瘦于秋。扁舟。渡来弱水，清净四禅天，慧业人留。补杏花红处，春雨登楼。江上鲤鱼风起，双流路盼断双眸。银蠡酒，思公子兮，代畔牢愁。
凤凰台上忆吹箫|万里崎岖，重来帝阙，繁华旧数神京。看秋高气爽，新月微明。梦绕慈闱几度，平安字鸿雁难凭。今日里，牵衣膝下，好慰离情。还记长安昔别，尚丫髻两鬓披缨。忆韶华电影，南北行程。随侍闽黔湘浙，嗟薄命凋谢椿庭。今昔感风光依旧，泪点珠灵。
凤凰台上忆吹箫|绿草西湖，豆红南国，懵腾两度春残。记郁金堂畔，打桨人还。挥手江天如梦，盈盈处小袖云蓝，平生愿，银河双稳，璧月双圆。悭悭。锦鱼风急，千万字相思，寄也徒然。只丁宁珍重，劝道加餐。有日桑麻鸡犬，更携取眷属神仙。同消受烟波画船，竹石林泉。
凤凰台上忆吹箫|杨柳风多，梧桐露落，兰舟初泊方塘。正画楼酒散，残月微凉。多少心头旧事，些儿语刺刺商量。听何处，晨鸡喔喔，重剔银缸。悲伤。半醒犹醉，看水光天色，一派苍茫。更林鸦鼓翼，欸乃渔郎。重向石栏干外，携红袖亲佩香囊。偷挥泪，烟波千里，摧折刚肠。
凤凰台上忆吹箫|杨柳楼台，梧桐庭院，洞天不似人闲。除非是瑶台仙子，合倚疏阑。何处翩翩侠少，安排了玉盏金盘。银屏上搭起画裙，便是蓬山。几人转丹换骨，得高举凌风，上列仙班。叹十载琵琶俗手，莫把琴弹。输与渔郎缘分，桃花里流水潺潺。谁知道，方丈仍在人寰。
凤凰台上忆吹箫|紫陌新烟，画堂故巷，湘帘难掩春寒。看过雨红消杏火，舞困榆钱。辛苦芹泥未稳，参差羽空绕梁间。随风共，匝地絮飞，飘泊谁关。徘徊绿芜处处，只肠断斜阳，依旧危栏。漫瘦影轻穿绣幌，低掠筝弦。恁自商量不定，偷相觊花外衔蝉。无凭事，幽恨寄与吟笺。
凤凰台上忆吹箫|才短官慵，命奇人弃，年年故里来还。记往岁莲塘送我，远赴荆蛮。莫道风情似旧，青镜里绿鬓新斑。佳人怪，把盏为我，微敛眉山。从来嗣宗高韵，独见赏，青云夐绝尘间。谩回首平生醉语，一梦惊残。莫笑移花种柳，应备办投老同闲。纵枯槁，松桧耐得霜寒。
凤凰台上忆吹箫|湖上碧莲，江南红豆，房栊几度沈吟。曲槛外一双胡蝶，飞过花阴。试问玉潭千尺，比个人谁更情深。貂裘去阶上绿苔，直到于今。莫夸千秋韵事，除司马重来，能托琴心。只镇日珠帘半掩，不见青禽。独自妆台小倚，云满鬓未上琼簪。若能得，锦字胜似黄金。
凤凰台上忆吹箫|广陌秋高，小窗风冷，篱边点缀轻黄。试下阶摘取，襟袖皆香。不是等闲桃李，趁芳菲爱踏春阳。试看我亭亭瘦影，尽耐严霜。商量。欲拌一醉，借色染云笺，香沁诗肠。况谢庭觞咏，莫问柴桑。更少些儿俗韵，云髻畔插满何妨。还乞取，花心花实，归献高堂。
凤凰台上忆吹箫|皎洁冰轮，朦胧烟柳，宵深露湿春衫。望碧天无际，何处长安。回首当年踪迹，花影下同倚红阑。心如醉一书欲寄，几度重看。漫漫。闲愁闲恨，向梦里寻君，细诉情端。料芸闺无事，也念前欢。记否临歧握手，千万语只劝加餐。还自愧浮生若萍，旧约盟寒。
凤凰台上忆吹箫|万木同清，五湖一色，天涯共此凝眸。渐疏星将灭，烟澹悠悠。梧色年年伤碧，似有情，不坠琼秋。霜天阔，孤枝夜鹊，声咽危楼。横流。梦随雁去，怨寥廓寒涛，尽误归舟。忽仙葩摧折，魂断难收。当时恨犹著心头。殊无绪，金樽对人，聊慰圆愁。
凤凰台上忆吹箫|流水行藏，浮云踪迹，茫茫碧海青天。叹光阴易逝，岁月难延。底事离愁别绪，抛不去心上眉边。愁都艳，芙蓉秋雨，芍药春烟。堪怜。彩毫挥脱，徒萦得蚕丝，万缕缠绵。纵诗成白雪，舌长青练。究与生平何补，诚不若桃李无言。空惆怅，瑶台十二，弱水三千。
凤凰台上忆吹箫|蘸水垂杨，漫天丝柳，千条万绪楼头。正图冰清浅，斜靠帘钩。拟把玉容重整，才匀面怊怅还休。恹恹甚，今春三月，忒似深秋。堪羞。韶华纵好，奈旧情已换。往事难留。只梁间玉剪，劝我登楼。帘押朦胧未卷，青山外不忍凝眸。无过是潇潇春雨，点点离愁。
凤凰台上忆吹箫|根竹支筇，葫芦载酒，登高刚试新晴。问荒台遗迹，野草青青。零落苔封断炮，都付与朝夕潮声。潮头上洋船烟暝，手欲屠鲸。重溟。当年击楫，叹𦈡弃归来，闲却青萍。只青山扪虱，脾肉堪惊。且对西风落帽，空惆怅旧日鸥盟。还相忆鮀江菊开，又误归程。
凤凰台上忆吹箫|一水盈盈，双星隐隐，沉沉谯鼓城头。有素秋千顷，斜月如钩。拚取金樽醉倒，凭起舞莫便归休。芳时节，新菱正上，未老清秋。难休别肠撩乱，红蜡袅炉烟，帘幕香留。念穿针情味，人在高楼。萤火低檐还起，良夜永炯炯双眸。何时见，银河乍浅，不识离愁。
凤凰台上忆吹箫|菊婢标名，凤仙题品，纷纷随处成丛。甚玉钗浑小，宝髻微松。依旧花分五彩，毗陵画总付良工。谁为伴，鸡冠染紫，雁阵来红。玲珑。英英秀质，多想是花神，剪彩铺茸。却易分高下，难辨雌雄。疑把守宫同捣，端可爱深染春葱。开还谢，从风乱飘，好上梧桐。
凤凰台上忆吹箫|更不成眠，何曾是醉，夜残独自彷徨。甚万千尘影，三两灯光。风际瓶花吹冷，映不冷羁客心肠。声声雨，催教恨迸，赚得人狂。相望一江咫尺，嗟浩淼烟波，中有沧桑。剩酒痕如水，鬓角添霜。未信蛾眉负我，遮莫是我误文章。凄凉绝，魂儿梦儿，没个商量。
凤凰台上忆吹箫|云散星沉，乌啼花落，魂销南浦归舟。任万般离恨，百种闲愁。都付西风黄叶。随带水只向东流。空相约，南枝梅绽，谁续斯游。悠悠。蟾圆易缺，偏潘岳多情，顿折莺俦。怪嫦娥底事，笛返琼楼。畴把鸾胶再续。弹别调数尽寒筹。寄鱼书，叮咛青鸟，早到明州。
凤凰台上忆吹箫|堆石为台，穿云作洞，维扬景物称雄。问几见书窗曲槛，栴木房栊。流水桥梁几处，寒林里浅碧溶溶。还千尺石笋数茎，撑汉嵌空。不图暮秋月夜，有词人逸致，绿蚁千钟。正看取氍毹妙舞，玉漏丁东。只是明年何处，黄冈客莫怅飘蓬。都应记，一树细叶青枫。
凤凰台上忆吹箫|白昼高眠，清琴慵理，闲官道力初成。任东华人笑，大隐狂名。侥幸词流云集，许陪坐裙屐纵横。看花去，哀歌弦罢，策蹇春城。连旬。朝回醉也，纵病后伤多，酒又沾唇。对杜陵句里，万点愁人。惹使鲁阳戈在，挽红日重作青春。江才尽，抽思骋妍，甘避诸宾。
凤凰台上忆吹箫|曲谱吴腔，情传紫竹，知谁巧语莺偷。是佳人名士，雅擅风流。赢得青衫红粉，都拼作一片清讴。应有个云间弄玉，跨凤来游。悠悠。骚坛何处，恁万种相思，又上心头。纵参空色相，难断闲愁。我亦天涯沦落，销魂处无限悲秋。遥想到玉箫声里，帘卷高楼。
凤凰台上忆吹箫|雨急还收，云开仍闭，春阴只在高楼。望星星鸿没，梦渺神州。休谱湘南怨曲，怕风起落叶成秋。清明近夕阳芳草，一样风流。江头。新蒲细柳，傍水面残花，泪点难收。况杜鹃血泫，红上帘钩。波外美人何处，黯关山千里凝眸。清钟动层涛孤峤，落雁遥舟。
凤凰台上忆吹箫|玉管灰飞，云台珥笔，东君飙驭将还。又正是霜花□剪，梅粉初干。窈窕红窗髻影，添一线组绣工闲。潇湘好，雪意尚遥，绿占群山。应思少年壮气，贪游乐追随玉勒雕鞍。更化日舒长，赢得觅醉谋欢。老去桑榆趁暖，任从教潘鬓先斑。犹狂在，挥翰快写春寒。
凤凰阁|恰平分风月，半瓢孙子。沧州半壁堆图史。祗为求全，莫必得半而止。算容膝只应如此。廉让之间，着我于中位置。我生适志耳。瓠落无成，剖尽茫茫底事。君莫笑一枝足矣。
凤孤飞|寂寞旧当炉处，长满闲花草。忍忆求皇意好。幸许是相逢早。万里桥边题柱了。旌旗拥远归蜀道。头白文君新赋稿。叹何曾偕老。
凤来朝|秀靥宜春面，碧云■好风透乱。近阑干素影承纨扇。犹记得月中见。小语风情温软，玉枕凉轻分一半。问绛河浅，怎禁得鹊桥断。
凤衔杯|年时花底曾相见。诉不尽，平生恩怨。记幽会匆匆，兜鞋欲去犹回面。盼一霎，多留恋。锦相连，环不断。到今朝终酬心愿。但玉貌花钿，风尘委顿愁难遣。始知得，情无限。
剑器近|为谁瘦？夜雪压秋江蒲柳。为谁病荷羸藕？落红厚。别春后。漫记取韶华锦绣。无端为谁僝僽？雨痕透。风骤。倚楼斜日陡。重台掩月，历历是笑语灯窗茂。慵燃烟卷梦青衫，怕河桥旧株，误妆琼蕊相候。立残更漏。屈指心声，又待迟迟永昼。泪珠暗湿星盈袖。
剔银镫|壮岁浮名抛掷。但有事东阡南陌。好月凉飔，小门深巷，消受就红灯碧。莫辜秋夕。拼醉倒人间狂客。况是头须未白。千岁徒忧奚益。小妇调笙，霜螯入手，不数琼筵瑶席。金貂烜赫。肯换与雨蓑云笠。
剔银镫|夜永衾寒梦觉。翠屏共绣帏灯照。就枕思量，离多会少。孤负小欢轻笑。风流争表。空惹尽一生烦恼。写遍香笺，分剖鳞翼，路遥难到。泪眼愁肠，朝朝暮暮，去便不知音耗。终须拼了。别选个如伊才调。
剔银镫|趁得晴郊淡荡。好载向笋舆数两。一线湖光，四围林影，衬出晚霞如绛。扶筇山顶，便摘取绛霞为酿。吟就问天奇唱。直唤醒古人无恙。刻烛诗成，倾瓢酒竭，我辈狂来差壮。明朝重省，更笑倒真狂非诳。
剔银镫|记得柳堤初饯。春风省送莲花艳。汤饼亲餐，香巾拭汗，妾面何如郎面。别来瘦减。更难入萧郎青眼。仙的匀来深浅。还羞把轻罗微掩。一捻粉丸，数匙榴汁，索补芙蓉双脸。盈盈小靥。才称得朱樱一点。
劝金船|惊涛急溜淙淙响。喷沫鱼龙漾。大滩十八馀滩百，更惶恐难傍。奇峰扑面，恰与船头相向。船尾裂云穿石，如在天上。长年贾勇声偏壮。齐踏千层浪。盘涡笑撇双兰桨。似布帆风飏。席帽轻衫，独倚舵楼凄爽。忽忆那呵一曲，夜静犹唱。
劝金船|沿阶缭绕疏泉窦。面影嗟微绉。春来莫惜盈樽酒。值桃李开后。乐事趁韶景未暮，赏数枝奇秀。宜衬绿阴池畔，更栽双柳。看看飞絮沾雕甃。隔叶莺歌奏。留连一醉拚颓玉，任浑忘宵昼。绣阁誓同欢并笑，怅睽离偏久。昊日更逢佳序，赋情非旧。
十二时慢|素馨花在枝无几。秋入阑干十二。那茉莉如今已矣。只有兰英菊蕊。霜蟹年时，香橙天气。总是悲秋意。问宋玉当日如何，对此凄凉风月，怎生存济。还未知幽人心事。望得眼穿心碎。青鸟不来，彩鸾何处，云锁三山翠。是碧霄有路，要归归又无计。奈何他水长天远，身又何曾生翼。手捻芙蓉，耳听鸿雁，怕有丹书至。纵人间富贵，一岁复一岁。此心终日绕香盘，在篆畦儿里。
十二时慢|笑从前生涯真误，揽镜衰颜非昨。虚掷了青鞋几緉，历遍三江五岳。白面封侯，蓝田射虎，此意全萧索。又底用草檄飞书，倚马十年，健笔而今闲却。为老农虽无负郭，为圃只须篱落。似瀼东西，如垞南北，点染新丘壑。有一峰两峰，苍然映我屋角。更不妨U衣蔬饭，便与家人相约。儿解临池，妻能织素，为母栽花药。胜宋家处士，山中但呼梅鹤。
十二时慢|隔江楼月涌银涛，偏是红绵难洗。正絮扑棠舷星稀。蕙幄恹恹花气。中酒心期。垂帘时候，旅馆疏灯起。残堞外一片荒鸡一半画笳，吹到孤眼人耳。幽梦中重寻后会，岂似麝裙同系。笛瘦宝鞍。钗斜玉镜，寸寸含情地。别路千万叠，长亭只在望里。暗忖量蓝桥约定，领略三生恩意。两字骊歌，暂时南浦，岂负浓香被。宛转官柳侧。终怜好春轻弃。
十二时慢|珍符锡佑启真人。储思在斯民。勤劳日升万物，皆入陶钧。收威柄，更法令，鼎从新。东风吹百卉，上苑正青春。流虹节近，衣冠玉帛，交奏严宸。万寿祝尧仁。忽听宫车晚出，但号慕，瞻云路，企龙鳞。穷天英。冠古精神。杳然上U，人空望属车巡。虚仗星陈。画翣环拥龙U。泉宫掩，帝乡远，邈难亲。反雕轮。飞羽盖还渡天津。雾迷朱服，风摇细扇，触目悲辛。列嫔嫱，垂红泪，浥行尘。相将问。何日下青旻。
十二时慢|永嘉东，早时人物，书画传家双马。割雁荡晴云如赭，迸作琉璃仙瓦。二百年来，十三朝外，烂食牛心炙。初地阔踏破龙湫，碎捣两灵，偷看天花狂洒。孤屿边，江声团梦，绣出荒荒原野。树老蒸霜，葩新酿露，斗室香垂灺。力透夸纸背，一炉汉秦能冶。记曩游，南中行卷，丽水轻舟曾泻。几度怀恩，琴丝飘雨，敛辔逢君下。墨寿方未既，春镫太平谁写。
十月桃|春风吹早，乍搓酥滴粉，清瘦难支。槛外梨云，分明缟夜同伊。天然雪儿标格，看一笑压倒红儿，休怜薄命，妆罢朝天，淡扫蛾眉。记清明坟草离离。有缟袂婵娟，泪溅花枝。色相全空，嫌他夕照烘时。谁遣素心人去，相送处，流水东西。玄都观里，前度刘郎，霜鬓成丝。
十月桃|年华催晚，听尊前偏唱，冲暖欺寒。乐府谁知，分付点化金丹。中原旧游何在，频入梦老眼空潸。撩人冷蕊，浑似当时，无语低鬟。有多情多病文园。向雪后寻春，醉里凭阑。独步群芳，此花风度天然。罗浮淡妆素质，呼翠凤飞舞斓斑。参横月落，留恨醒来，满地香残。
千年调|韶华似激箭，暗把朱颜换。我今识破，浑若梦中惊散。囚枷脱下，信任胡歌诞。尽人言，一乖慵，害风汉。大开口笑，世欲无拘管，落落魄魄，信脚水山游玩。天涯海角，自有清闲伴。细算来，这些儿，最长便。
千秋岁|江头苑外。常记同朝退。飞骑轧，鸣珂碎。齐讴云绕扇，赵舞风回带。严鼓断，杯盘藉草犹相对。洒涕谁能会。醉卧藤阴盖。人已去，词空在。兔园高宴悄，虎观英游改。重感慨，惊涛自卷珠沈海。
千秋岁|数声鶗鴂。又报芳菲歇。惜春更把残红折。雨轻风色暴，梅子青时节。永丰柳，无人尽日飞花雪。莫把幺弦拨。怨极弦能说。天不老，情难绝。心似双丝网，中有千千结。夜过也，东窗未白凝残月。
千秋岁|鹤城秋晓。又庆生朝到。人与月，年年好。黑头公相贵，膝下欢娱笑。君知否，个般福分人间少。塞上西风老。红入霜前枣。日日有，平安报。慈颜酡晕浅，一呷金杯小。香缭绕。寿星明处台星照。
千秋岁|天涯分袂。更觉愁千倍。凭寂寞，添憔悴。风移蝉唱短，雨滴梧桐碎。方信道，离怀未饮心先醉。湿花疑有意。点点如红泪。新荷碧，残葭翠。秋清人渐远，水静鸳浓睡。知音少，斯时别去何时会。
千秋岁|韦编三换。一石才过半。丘壑性，终难变。传文洛纸贵，顾曲吴绫贱。便便也，撑肠柱腹皆奇卷。日起花砖晏，短发梳还乱。追往事，休增叹。杯螯左右手，便是长生愿。君不见，丹楼百尺仙居幻。
千秋岁|帘前竹外。明月光相碍。檐影照，霜横带。不知青岁减，只说朱颜改。君不见，河山几叠谁为买。底事频频□。留得惺惺在。天有恨，花长害。柳烟春带结，燕语春心碎。消得也一番春色当眉黛。
千秋岁|五云缥缈。朝退金门晓。归未稳，传宣到。龙楼陪夕宴，凤沼吟春草。人间世，谁知自有蓬莱岛。一杯宜劝了。换得天颜笑。人不老，春长好。从今千百岁，总是中书考。瑶池会，金盘剩荐安期枣。
千秋岁|深帘静昼。绰约闺房秀。叩衣楚制飞文绣。凝脂肤理腻，削玉腰围瘦。闲舞袖。回身昵语凭肩久。眉压横波皱。歌断青青柳。钗遽擘，壶频叩。鬓凄清镜雪，泪涨芳樽酒。难再偶。沈沈梦峡云归后。
千秋岁|青幡才换。又是春过半。听啼莺，声将变。能令岁月增，真觉黄金贱。更那顾，秦王有女将衣卷。但赴芳林宴。一任花零乱。年半百，休三叹。文章堪自信，富贵非吾愿。君不见，比来世事皆如幻。
千秋岁|春风湖外。红杏花初退。孤馆静，愁肠碎。泪馀痕在枕，别久香销带。新睡起。小园戏蝶飞成对。惆怅人谁会。随处聊倾盖。情暂遣，心何在。锦书消息断，玉漏花阴改。迟日暮，仙山杳杳空云海。
千秋岁|独来独往，遣却闲纷攘。新意境，无惆怅。灯摇光满地，天远星如网。风已定，时时自觉心弦响。不是人间象。犹作人间想。留不住，消还长。悠悠流水去，袅袅炊烟上。千万劫，碧天路杳人间广。
千秋岁|双纹彩袖。乍舞霓裳后。香雾暖，□琼甃。绿鬟蝉影动，小折湘裙皱。歌声断，彤云尽日□晴昼。冰丝轻雪藕。细酌鹅儿酒。任醉拥，佳人手。彩衣行乐事，莫惜杯如斗。千万寿，愿如明月天边久。
千秋岁|君家称寿。海内文章走。夸盛事，纷人口。颇闻黄发媪，早作青灯妇。冰雪里，藐孤涕泪曾相守。剃剪陶家久。台筑怀清旧。兼两事，须推母。春晖君解报，善颂吾何有。唯愿取，新安江水成春酒。
千秋岁|莺啼晴昼，南国春如绣。飞絮眼，凭阑袖。日长花片落，睡起眉山斗。无个事，沉烟一缕腾金兽。千里空回首。两地厌厌瘦。春去也，归来否。五更楼外月，双燕门前柳。人不见，秋千院落清明后。
千秋岁|落花帘外。点点残红退。云穗乱，风筝碎。愁拈翡翠管，恨拆鸳鸯带。薄幸煞，燕儿难捉鹦哥对。梦想瑶台会，绣被同舟盖。锦字杳，遗香在。星移银汉断，雨散巫峰改。魂去也，化成精卫填青海。
千秋岁|水天空渺，吴子来江表。辽海阔，鲲鹏杳。龟山黄鹤迥，青浦扁舟小。逢玉女，鱼头猛士惊翁媪。湖畔呦呦鹿，食野青青草。十四载，拥窈窕。从容帷幄隐，国士清修好。兹不惑，乾坤路远君行早。
千秋岁|琴书日换。长啸凌天半。龙卧处，烟云变。文传京洛贵，酒兑余杭贱。春色好，飞花红缀堆床卷。溪上斜阳晏，两耳松声乱。蛮触事，惟消叹。自馀尘土梦，遥缔神交愿。歌一曲，翠蓬东望明霞幻。
千秋岁|薰风散雾。帘幕清无暑。萱草径，荷花坞。幽香浮几席，秀色侵庭庑。微雨过，绿杨枝上珠成缕。双燕飞还语。似庆良辰遇。酾美酒，烹肥羜。何妨饮且醉，共作斑衣舞。人竞报，蟠桃已实君知否。
千秋岁|晓霜初肃。秋色团芳菊。榴转紫，柑犹绿。昨朝吹帽会，未快登临目。须信道，兵厨准拟三千斛。采采香盈掬。泛泛纷浮玉。红袖捧，清歌逐。何妨倾坐客，共献长生祝。归去好，北门夜引金莲烛。
千秋岁|引风搅柳丝，雨揉花缬，蚤过了清明时节。新来燕子语何多，老去莺花飞未歇。秋千院，蹴鞠场，人踪绝。踏青拾翠都休说，是谁马走章台雪，是谁箫弄秦楼月。从前已是无情绪，可奈而今更离别。一回头，人千里，肠百结。
千秋岁|琼花飘砌。点额新妆媚。微雨间，轻风起。同云迷雁杳，绣阁添香沸。囊罄也，惟馀薄酿还堪醉。幸识贫滋味。衙舍清如水。冰欲泮，寒应已。心随残梦远，意搅繁英碎。春又也，人归不似春归易。
千秋岁引|泽国微茫，海滨寥廓，万堞孤城逼天角。云外龙车碧树悬，霜前雁字当窗落。苎城花，秦山月，都萧索。刺史风流推琴鹤，暇日高吟倚轩阁，酾酒新亭几忘却。三泖沙明绕郡楼，九峰岚翠扶城郭。铜壶响，晓更催，宛如昨。
千秋岁引|U莆微凉，红巾半蹙。隔座螺杯酌仙醁。新声偏传井水处，高名自映吴兴录。九天风，五湖雨，远穷目。明镜照人双鬓绿。归梦未阑更筹速。甚日经帷理丝竹。床头练裙斜草满，班中袖简霜台肃。和香方，养生论，花前续。
千秋岁引|霞泛青鸾，风飘紫燕。绛帐女宗人争羡。熊丸素娴班氏管，轩车时剉陶家荐。汝南龙，河东凤，皆邦彦。有母兼将父道擅。有儿贻厥孙谋善。此日徽音满芳甸。井阑秋结冰桃实，兰阶春荫神芝遍。进金鹅，斟玉醴，瑶池宴。
千秋岁引|玉笛飞声，朱楼送客。独卧清秋袷衣白。当时放娇紫凤佩，经年怅望青骢陌。水东流，斗西没，宛形迹。明镜照人朝又夕。无计柰他关山隔，粉落啼多减容色。尊前内家何满子，归来汉女胡笳拍。燕梁空，彩云散，长相忆。
华胥引|川原澄映，烟月冥蒙，去舟如叶。岸足沙平，蒲根水冷留雁唼。别有孤角吟秋，对晓风呜轧。红日三竿，醉头扶起还怯。离思相萦，渐看看鬓丝堪镊。舞衫歌扇，何人轻怜细阅。点检从前恩爱，但凤笺盈箧，愁剪灯花，夜来和泪双叠。
华胥引|涵空斜照，掠水轻岚，满天红叶。雁泊平芜，凫依乱荻声唼唼。寂寞金井梧桐，渐辘轳伊轧。明月纱窗，夜寒孤枕应怯。吟老西风，笑衰髯顿疏如镊。锦笺勤重，频剔兰灯自阅。多谢征衫初寄，尚宝香熏箧。愁忆家山，梦魂飞度千叠。
卓牌子|池荷锁残粉。池畔立西风渐紧。无意画出秋容，便任新月牵愁，暮寒欺鬓。相忘终不忍。拌独对菱花瘦损。拟待小阁重凭，紫萸堪插，归鸿定还成阵。
南乡子|梧叶报初炎。我与西峰各自惭。病酒能驱其奈梦，长厌。旧境荒荒茧里蚕。明月渡江南。流过扬州只二三。老去身违年少意，难兼。但记当时一晌甜。
南乡子|锦瑟思华年。底用嘈嘈五十弦。两线清冰千万调，能传。句句分明字字圆。高艺擅华筵。多少新声出自然。更着赵娘歌宛转，相联。消得诗人笔似椽。
南乡子|物物不追求。免有人前宠辱忧。世路巧机齐放下，休休。顺著人情不自由。最好把身囚。落魄随缘云水游。乞食存心消旧孽，修修。譬似无常限到头。
南乡子|风雨正凄凄。何处胶胶午夜鸡。远梦初回残烛灺，堪疑。犹见春幡压鬓低。高阁与云齐。那更林鸦不住啼。从此长空睛日影。无期。天北天南滑滑泥。
南乡子|不到谢公台。明月清风好在哉。旧日髯孙何处去，重来。短李风流更上才。秋色渐摧颓。满院黄英映酒杯。看取桃花春二月，争开。尽是刘郎去后栽。
南乡子|双髻坠，小眉弯，笑随女伴下春山。玉纤遥指花深处，争回顾，孔雀双双迎日舞。
南乡子|兰桨入方塘。绿柳荫中坐早凉。十里芙蕖红潋滟，芳香。荷叶罗裳一色妆。小婢折花忙。惊起鸳鸯拍镜光。雾鬓云鬟娇不语，端详。对此偏教恼寸肠。
南乡子|去去勿淹留。节近开炉乐事稠。愿汝三生兼福慧，双修。莫负红闺旧住楼。
南乡子|蕉叶领，橘花翘。红藤篾子束裙腰。私念鵔鸡颜色好。从谁道。栽作大郎头上帽。
南乡子|大道在三田。知一都休执一边。通贯两间方寸内，幽玄。三一分形象帝先。钻则愈弥坚。仰亦弥高廓化权。视听不知无极旨，空圆。耀古腾今妙体全。
南乡子|兰玉卫诸郎。我见白头子最良。说似向人人不会，何妨。静里谁知竹有香。岁月没商量。暗地催人两鬓霜。三万六千须实数，休忙。才是东风第一场。
南乡子|夏日爱横塘。帘外穿花艇子忙。语笑东邻娇女伴，窥墙。鬓角风吹一缕香。欹枕坐胡床。贪看烟波画景长。忽转轻雷催薄暝，添凉。澹墨横披似白阳。
南乡子|西北有神州。曾倚斜阳江上楼。目断淮南山一抹，何由。载泪东风洒汴流。何事却狂游。直驾驴车度白沟。自古幽燕为绝塞，休愁。未是穷荒天尽头。
南乡子|月色淡银蟾。阵阵风声到画檐。应是晚来天欲雪，廉纤。细雨如丝冻不黏。炉火阁中添。坐拥金貂下绣帘。满室春温寒不到，红酣。数朵盆花映镜奁。
南乡子|秋水送归艎。谁道轻帆滞故乡。懊恼江头铁鹿子，长樯。那得风来借马当。绮阁漫焚香。闲煞金垆小凤皇。屈指征程经胜地，潇湘。九转云帆楚塞苍。
南乡子|霞彩簇憨鬟。一捻红脂绣可餐。待到花时人欲醉，陶然。绣幄香温玉辟寒。金蝶莫摧残。笑倚春明梦未阑。富贵只应吾自有，凭栏。谷雨风迟总耐看。
南乡子|翠失一房山。本色空明欲画难。湿粉楼台清似水，阑干。挂起珠帘面面寒。吹气尽如兰。添酒围灯带笑看。见说谢家工小令，香翻。柳絮因风句合删。
南乡子|花气水乡浮。掩映银塘绿盖幽。髣髴鸳鸯罗绮梦，温柔。未得于飞得并头。同泛木兰舟。疗却相思一段愁。香远濂溪清品格，风流。淡扫红妆傲粉侯。
南乡子|无赖是东风。吹出愁云恨雨浓。花落春城飞不得，流红。都付长沟暗水中。寂寞掩帘栊。滑滑禽声唤懊侬。燕姹莺娇何处去，天公。一片苍烟皓雾重。
南乡子|午枕托冥搜。得句栖霞半岭头。不柰风篁疏雨过，飕飕。化蝶飞来为少留。石壁倚清秋。袖拂烟痕写远游。信有平生濠濮想，悠悠。身似潜鱼懒上钩。
南乡子|小叶碧玲珑。十二栏干护几重。不是不知春已去，随风。且向枝头逞艳红。
南乡子|春后雨馀天。娅姹黄鹂胜品弦。榴叶千灯初报暑，阶前。只有茶瓯味最便。身世几蹁跹。自觉年来更可怜。欲问此情何所似，缘延。看取窗间坠柳绵。
南乡子|音信怪来稀，世态时情固自宜。莫比红尘儿女辈，须知，义士交情死不移。应是占花期，箫鼓东城醉玉姬。谁念书生寒屋底，伤悲，忍泪窗前听子规。
南乡子|岚翠湿人衣。或棹轻舟或杖藜。一院落花无客醉，莺啼。逸处能高怨处低。夜妒燕双栖。回看池塘影渐稀。唯有教坊南畔草，萋萋。空使王孙见即迷。
南乡子|暑室困蒸炊。呼鹤前来听咏诗。鹤告不餐空碌碌，随鸡。诸仆无恩但有威。云海夙相期。忍使清斋十二时。主者不才今遣汝，调饥。骑去扬州定属谁。
南乡子|未报贾船回。三径荒锄菊卧开。想得邻船霜笛罢，沾衣。不为涪翁更为谁。风力袅萸枝。酒面红鳞惬细吹。莫笑插花和事老，摧颓。却向人间耐盛衰。
南乡子|天弃者为谁？睥睨风兴海裔西。变灭冷光浮暗世，奇瑰，群黑丛生转瞬雷。燃尽骨成灰，乱雨千丝做褐衣。翻野据梧孰与睹，忘归，魂梦如花错落飞。
南乡子|初见好容仪。一朵秋英傍玉墀。了却平生相忆愿，堪疑。已误芳盟十载期。妆脸睡时宜。淡著胭脂浅画眉。最是动人情绪处，低帏。不许鸳鸯不并飞。
南乡子|秋势来渠高。菡萏红香一半销。独向会贤堂下过，条条。犹见垂杨斗舞腰。心绪漫如潮。爨下琴材尾欲焦。栉枥横担无分在，飘飘。白袷风吹过小桥。
南乡子|归梦欲还家。为底城东路转赊。薰入宓琴思解愠，乖差。依旧芸香莫辟邪。愁鬓逐风斜。何处重寻古押衙。赖有沈郎呼共语，登车。乞取春阴好护花。
南乡子|新样玉珑璁。遍赐轻凉满汉宫。记得班姬拈彩笔，恩隆。写人新诗字字工。残暑又西风。动是经年箧笥封。只欠一枝霜后叶，殷红。点破团团璧月空。
南乡子|蟾魄喜初圆。名士倾城是夙缘。月姊闻声应亦妒，翩翩。未许乘风便上天。绰约体如仙。徒倚桐阴石磴边。最是泥人风致也，娟娟，手握琼箫更可怜。
南乡子|酒力荡浓香。被翻红浪绣鸳鸯。宝帐流苏金鸭炷，牙床。碧篆纱厨剔梦长。月印五更凉。翠帘筛朵腻花房。欹枕融脂私语软，毋忘。寸寸堪思缱绻肠。
南乡子|芳约总成虚。梦醒还怜抱影孤。薄似云罗浑未信，难期。念取韶华豆蔻初。临水托双鱼。珍重离情子细书。别后玉容长想望，谁如。消得文园病渴无。
南乡子|秋日丽平皋。万里青烟九点飘。独倚元龙楼百尺，纤毫。一雁翻空试羽毛。有客敢题糕。漫许诗中一世豪。兴比龙山应较好，酕醄。细看茱萸弄晚娇。
南乡子|薄命是糟糠，卅载辛劳遍体创。年近知非勤不倦，堪伤！骨瘦嶙峋两鬓苍。鸿案喜相庄，人道贤良比孟光。诗颂笄珈宜醉月，称觞，酒与梅花一样香。
南乡子|争不爱秋光。树树丹枫染早霜。才待倚阑成小立，辉煌。一半高搂过夕阳。理尽九回肠。漫写瑶笺寄远方。天路正同人世险，苍茫。一带寒云断雁行。
南乡子|绮语种重因。两绪相逢意倍亲。低道昨宵裁尺锦，回文。颠倒鸳鸯怕绽痕。宛转俚歌新。索系湘腰一幅裙。细把丁香心密结，休分。清梦缠绵熨贴身。
南乡子|初日上，水西涯。无人来吊素馨斜。花底教歌江上住。鸳鸯侣。只向海云红处去。
南乡子|镫彩幻明霞。玉树亭亭出绛纱。对坐调弦侬与婿，琵琶。凤尾还将半面遮。舌底粲生花。唱得新词句句佳。三笑留情原是妄，偏夸。妄事如真一笑哗。
南乡子|霜叶满城头。一片青砧万古愁。唯有啼痕点点在，衣U。夜夜随君宿戍楼。误妾定吴钩。不是萧郎爱远游。条脱旋宽双杵重，封侯。消得金堂几度秋。
南乡子|弱骨怯天冬。满地黄花憔悴同。云母屏边休伫立。防风。乌头却似白头翁。自笑寄生穷。愁脉难将草木通。泉石膏肓甘遂老，从容。领取云山药饵功。
南乡子|仄径入松林。风动寒涛翠色深。乱石纵横残雪老，登临。似有泉声不可寻。藤葛苦相侵。路转峰回白日沉。空谷乍惊人语响，山禽。飞上枝头伴我吟。
南乡子|明镜过身长。照见秋花满画廊。人与花容相并看，斟量。压鬓红桃婉娩香。弹指话悲凉。曲径篱边又早霜。纵使黄花开似锦，端相。不及伊家淡淡妆。
南乡子|沙白柳桥东。问讯筠阑第几丛。绿了蘼芜归思晚，匆匆。剪赠春痕一尺红。
南乡子|万籁寂无声。衾铁棱棱近五更。香断灯昏吟未稳，凄清。只有霜华伴月明。应是夜寒凝。恼得梅花睡不成。我念梅花花念我，关情。起看清冰满玉瓶。
南乡子|月下坐联肩。絮语双心互惜怜。何似团团花锦簇，婵娟。秋水晴霞照晚妍。哀乐感中年。欢泪宫商五色鲜。恰羡南塘清梦好，常圆。不是鸳鸯也是仙。
南乡子|云拥髻鬟愁。好在张家燕子楼。稀翠疏红春欲透，温柔。多少闲情不自由。歌罢锦缠头。山下晴波左右流。曲里吴音娇未改，障羞。一朵芙蓉满扇秋。
南乡子|良月大洪山。枫叶青青柏叶殷。一树桃花修竹里，天悭。连见春风一岁闲。争挽插云鬟。日暮金鞍未拟还。偏与歌姝相映照，朱颜。应笑诗人两鬓斑。
南乡子|秋叶渐凋零。每望春华感不胜。冷眼看人青镜在，分明。白了青青又几茎。意气总难平。但觉诗书误平生。已是中年应割断，柔情。肯作嗟贫叹老声。
南乡子|五福几人全。我见君侯得处偏。素著蔼然乡曲誉，喧传。尽道新官似旧官。五裤复歌廉。竹马儿童更可怜。万室春风和气里，鸣弦。好似今年胜去年。
南乡子|洪迈被拘留。稽首垂哀告彼酋。七日忍饥犹不耐，堪羞。苏武争禁十九秋。厥父既无谋。厥子安能解国忧。万里归来夸舌辨，村牛。好摆头时便摆头。
南乡子|满座正欢呶。坐久筵前月色高。此夜对花休错过，明朝。万紫千红逐水飘。莫惜典金貂。百徘征歌兴自豪。锦瑟傍边拚尽醉，酕醄。笑倩柔荑解佩刀。
南乡子|明月又团圆。枨触红妆对画筵。细数欢愁经几许，萦牵。只觉清闲不似前。小病夏初天。强起梳妆倦欲眠。为问情缘何日了，缠绵。总在穹苍播弄间。
南乡子|方寸足留耕。大胜良田万顷平。阴理不随陵谷变，分明。霜落西山满意青。千载董生行。鸡犬升平画不成。终日相看天与我，高情。身外浮云自古轻。
南乡子|晨色动妆楼。短烛荧荧悄未收。自在开帘风不定，飕飕。池面冰澌趁水流。早起怯梳头。欲绾云鬟又却休。不会沈吟思底事，凝眸。两点春山满镜愁。
南乡子|眼约也应虚，昨夜归来凤枕孤。且据如今情分里，相于。只恐多时不似初。深意托双鱼，小剪蛮笺细字书。更把此情重问得，何如。共结因缘久远无。
南乡子|汝兔产何方。名压文麟驾彩凰。万里君门先得到，祯祥。遥望红云捧玉皇。富贵埒侯王。宝马雕笼染御香。一语烦君传帝里，傍徨。作赋相如尚路旁。
南乡子|虫语动，暮烟浮。晚香款得一庭秋。黄叶绿阴随意换。回廊畔。依旧夕阳红烂漫。
南乡子|破被蒙头，拚将一醉解千愁。休苦眼前无所见，抬头看，天地茫茫昏一片。
南乡子|夜户喜凉飙。秋入关山暑气消。句引客情缘底物，鹪鹩。落日凄清叫树梢。古寺漏长宵。一点青灯照寂寥。暮雨夜深犹未住，芭蕉。残叶萧疏不柰敲。
南乡子|轻雨洒松筠。林下风清浣俗尘。瘦影萧疏谁得似，幽人。翠袖天寒倚夕曛。娇女艳秋晨。浅紫轻红未解颦。赋媚莫嫌秋太淡，清芬。九畹芳兰佩可纫。
南乡子|意马下功收。不放心猿暂出头。一点灵明归太素，何求。通六幽微罢运筹。芋栗更闲搜。知味闻香识破□。须向空中寻响亮，无休。真乐真欢散尽愁。
南乡子|北上别家山。韦布趋朝识圣颜。水路七千端的远，艰难。了却公家事早还。暑退夏初残。拜别红云虎豹关。归日正逢粳稻熟，加餐。受用乡园暮景闲。
南乡子|疏影倚春寒。闲飐屏风玉漏残。漫拟小红桃杏色，谁看。强学时妆转觉难。香雪海漫漫。归去江南认故山。只恐他时还忆着，前欢。酒污罗裙泪有斑。
南乡子|烟霭渺高秋，雁字横天寄古愁。一片闲云无托处，悠悠，影入章江水北流。倚槛独凝眸，红叶黄花次第收。叶上题诗花下醉，休休，却对青山愧白头。
南乡子|终夜不曾眠。雨打梨花月似烟。一个花朝愁不了，偏偏。又把花朝逢闰年。独自倚床前。何限心情锦瑟边。已是今生缠缚苦，千千。莫再相逢兜率天。
南乡子|户派门摊，官催后保督前团。毁屋得缗上州府，归去，独宿牛车滴秋雨。
南乡子|岁晏感离群。嘹唳征鸿度阵云。闲拨炉灰占夜永，氤氲。怅对兰膏只自焚。窗外雪纷纷。细领骚心证旧闻。世业石林须护惜，馀薰。三百年来此殿军。
南乡子|山色落层城。部为尘多减旧青。只有看山前度客，愁生。独倚高楼眼倦横。檐角暮云停。怀远伤高泪欲倾。昨梦横汾西去路，声声。塞雁惊寒不忍听。
南乡子|素质艳名姬。露屑风香著意培。不逊寒梅羞御粉，依依。蟠向云鬟香独奇。密翠似攒眉。月底轻扬玉缕衣。烟冢荒城迷路草，萋萋。兴寄幽花抵自知。
南乡子|渌水带青潮。水上朱阑小渡桥。桥上女儿双笑靥，妖娆。倚著阑干弄柳条。月夜落花朝。减字偷声按玉箫。柳外行人回首处，迢迢。若比银河路更遥。
南乡子|乱草独弯跧。鼓腹高歌自在闲。一枕游仙清梦断，怡颜。笑傲声喧碧嶂间。日午启柴关。雀跃徘徊望远山。山下有人来问道，知难。雀跃无言笑却还。
南乡子|双叶柳梢眉。欲挽云鬟未结衣。谁信卷帘今不见，风僛。晓日丝杨替发晞。花底歇深杯。百岁相看年少时。出众风流君莫问，迷离。一夜花开并蒂枝。
南乡子|江上雪初消。暖日晴烟弄柳条。认得裙腰芳草路，魂消。曾折梅花过断桥。潘鬓为谁凋。长恨金闺闭阿娇。遥想晚妆呵手罢，夭饶。更傍珠唇暖玉箫。
南乡子|图画展，幻尘开。烛边红泪叠楼台。贪谱红腔拈翠管，腰围减，枕上新词添一卷。
南乡子|裙带石榴红。却水殷勤解赠侬。应许逐鸡鸡莫怕，相逢。一点灵犀必暗通。何处遇良工。琢刻天真半欲空。愿作龙香双凤拨，轻拢。长在环儿白雪胸。
南乡子|霜信到边城。入梦龙沙万里程。秦女卷衣何限恨，凄清。历历君听空外声。风急乱残更。乍密还疏似有情。想见红闺纤手怯，亭亭。静倚朱栏待月明。
南乡子|风骤小篷偏。淮雨吹花恰半船。忆访故人清颍尾，斋前。卧看珊瑚不著帘。
南乡子|轻软舞时腰。初学吹笙苦未调。谁遣有情知事早，相撩。暗举罗巾远见招。痴騃一团娇。自折长条拨燕巢。不道有人潜看著，从教。掉下鬟心与凤翘。
南乡子|路入南中，桄榔叶暗蓼花红。两岸人家微雨后，收红豆，树底纤纤抬素手。
南乡子|来往亦风流。曾伴仙翁衣锦游。闻道长平朱紫地，西楼。依旧人人说故侯。能得几春秋。未必灵椿老便休。自有枝枝丹桂在，何忧。宝月忙催玉斧修。
南乡子|放鹤上烟霄。隔岸谁吹紫玉箫。冷淡诗情都入画，堪描。破帽迎风过板桥。信步踏琼瑶。沽酒前村雪未消。笑指吾庐何处是，梅梢。阵阵幽香竹里飘。
南乡子|晓日压重檐。斗帐犹寒起未忺。天气困人梳洗倦，眉尖。淡画春山不喜添。闲把绣丝挦。纴得金针又怕拈。陌上行人归也未，恹恹。满院杨花不卷帘。
南乡子|何处倚阑干。弦管高楼月正圆。胡蝶梦中家万里，依然。老去愁来强自宽。明镜借红颜。须著人间比梦间。蜡烛半笼金翡翠，更阑。绣被焚香独自眠。
南乡子|来去影双双。花雨苹泥特地忙。最是将雏时候好，栖香。宛转间关夜话长。忍使抛秋光。换却排空雁几行。明岁再来人健否，休忘。记取城东第一梁。
南乡子|山果熟，水花香，家家风景有池塘。木兰舟上珠帘卷，歌声远，椰子酒倾鹦鹉盏。
南乡子|深院杏花天。垂柳丝丝未作绵。宜雨宜晴人意倦，窗前。觅句聊题玉版笺。无语耸吟肩。懒画眉痕黯自怜。闻说江南风景好，华年。罗绮争夸富贵仙。
南乡子|吴地有情人，话彻联床隔几春。眼底铜檠销夜漏，逡巡，高筑糟丘阁画轮。富贵竟谁真，花絮同飘陌上尘。无奈热肠闲不得，殷勤，好为青山惜此身。
南乡子|一室病维摩。且喜闲庭掩雀罗。煮药翻书深有味，呵呵。老子无愁世则那。莽莽旧山河。谁向新亭泪点多。惟有鹧鸪声解道，哥哥。行不得时可奈何。
南乡子|古寺隐丛篁，石径逶迤碧藓荒。夹道松枝低拂幰，苍凉，清露沾衣湿不妨。缓步上回廊，老衲相邀入竹房。旋汲山泉供茗碗，悠飏，风送闲云下石床。
南乡子|裹帽捻吟须。我是蓬莱旧酒徒。除了茅君谁是伴，麻姑。洞里仙浆不用沽。弱水渺江湖。醉里笙歌醉里扶。纵饮菊潭餐菊蕊，茱萸。医得人间瘦也无。
南乡子|吹到杏花风。薄困人如宿酒中。蛱蝶柳花悠飏里，初逢。浅约宫眉笑靥浓。幽恨璅窗茸。劳恰西飞燕又东。两地相思谁与寄，应同。愁煞雕阑一角红。
南乡子|花气霭房栊。芳意憨憨睡思浓。倦态倩谁扶欲起，冥蒙。和雨和烟入画中。
南歌子|绿染河边柳，莺啼柳上枝。今天应是看花时。可采香心做酒酿相思。饮尽春三盏，勿留一滴儿。侬拼醉得像花痴。也好教人怜惜莫归迟。
南歌子|小雨穿澄练，轻风蹙浅涟。寒似早春天。单衫依旧怯，换吴棉。
南歌子|绮阁抛红豆，珠帘下玉钩。低垂双翅绿云柔。报道鹦哥睡也，小窗幽。粉蝶花梢过，流莺枝上愁。凭渠梦到陇西头。怕是醒时多语，不曾休。
南歌子|宝匣收残黛，罗衣褪旧红。幽花无语夕阳中。引得春愁一片堕帘栊。微意何曾达，离愁暗许同。此生幽恨本无穷。分付深情流水共朝东。
南歌子|苦雾连江近，阴云覆路低。天教雨泣助悲啼。却恨青梅偏向雨中肥。竹槛添风幕，熏篝换湿衣。有家似客客难为。又被无情蜀魄劝人归。
南歌子|决列心清操，真刚志气真。超然不落断常坑。眼界宽舒，焕焕照华清。锦绣乾坤莹，玲珑世界明。澄澄虚璧顿圆成。蜕壳精U，一点碧天星。
南歌子|藻涧蟾光动，松风蟹眼鸣。浓熏沈麝入金瓶。泻出温温一盏涤烦膺。爽继云龙饼，香无芝术名。主人襟韵有馀清。不向今宵忘了淡交情。
南歌子|东汉开禅教，西方购梵书。神驹贝叶现明珠。照遍千江祗是一丸孤。法字传来久，尘心到此无。清凉台上景萧疏。半世烧沙才得饱香厨。
南歌子|瑞彩迎朝日，柔枝绕庆云。谁将仙种下天阍。却笑葵杯榴火俗纷纷。色映蔷薇水，光浮琥珀尊。美人浴罢近黄昏。总把淡妆浓抹斗芳芬。
南歌子|水涨芙蓉粉，烟含杨柳丝。幽人家住五云溪。行过东坡书院，孝侯祠。箧有中封帖，吟成东去词。荆南相望一相思。恰又晚村花垛，夕阳时。
南歌子|卫霍元勋后，韦平外族贤。吹笙只合在缑山。同驾彩鸾归去趁新年。烘暖烧香阁，轻寒浴佛天。他时一醉昼堂前。莫忘故人憔悴老江边。
南歌子|暮雨银河洗，微凉绣幕招。月钩金挂翠云绡。正是新秋第一好良宵。扇懒流萤扑，香残宝鸭烧。倚楼何处学吹箫。闲看一庭花影上林梢。
南歌子|最忆愁时面，难为别后心。梦牵红袖玉楼阴，却是醒来原自挽罗衿。香冷鸳鸯带，寒轻翡翠衾。一生难负是知音，何况蛾眉相望到而今。
南歌子|生日无明重，死时地狱深。寸阴可惜胜黄金。速悟无生，上士做知音。转眼迷他趣，回头认本心。功成自是出阳阴。物外真闲，坦荡赋清吟。
南歌子|此物生南国，销魂廿字诗。无痕春梦有圆期，秋夜红飞点点上新枝。古庙曾惊艳，洛神初会时。人生幽患患情痴，漫道不容红豆擅相思。
南歌子|钗朵翘金凤，裙花描石竹。西湖船样一间屋。睡起徘徊，双脸晕红玉。对镜羞匀粉，簪花偏爱菊。横炯眉黛石州绿。修到红梅，拚折一生福。
南歌子|雀舌难消渴，虾须不闭寒。落花风起更尖酸。薄薄罗杉休傍小阑干。煮药忘寒食，薰香犯禁烟。乍晴门巷卖饧天。检点精神同步看秋千。
南歌子|侧月欹奁镜，纤云曳粉绡。如年兰夜尽迢迢。莫道黄昏时候已魂销。旧梦寻鸳被，新愁咽凤箫。爇香无绪醉无聊。一样秋窗灯火又今宵。
南歌子|花老无风落，阴浓过雨新。故园春色半成尘。正是绿肥红瘦最伤神。
南歌子|问菊城南路，秋光又一年。草桥风景尚依然。正是黄花时节碧云天。荒草迷幽径，残芦被野田。丝丝衰柳挂寒烟，遥指半规斜日隐山巅。
南歌子|月色遮楼暗，相思在梦中。桃花零落五更风。露洗燕支多少，湿残红。
南歌子|燕剪修花字，荷香染水笺。人间多是好姻缘。我有心溪流过可撑船。润雨敲涟漪，柔风曳碧莲。还惊还喜两重天。能否一心一脉寄人前？
南歌子|郭泰曾名我，刘翁复见谁。入廛还作和罗槌。特地干戈相待使人疑。秋浦横波眼，春窗远岫眉。补陀岩畔夕阳迟。何似金沙滩上放憨时。
南歌子|惜别慵临镜，啼多敛黛痕。几回无语暗销魂。只有多情帘月共相亲。夜久愁难寐，衾寒被未温。数声征雁度层云。况是凄凉时候又黄昏。
南歌子|门掩黄昏后，风销绛蜡时。行春小队夜参差。一曲仙音飞上广寒枝。不访金钗客，空歌白苎衣。画桥梅影散玻瓈。月底婆娑带得暗香归。
南歌子|白羽传觞急，金鞍跃马迟。云间彩凤看双飞。飞上碧梧枝上稳双栖。林下风流女，堂东坦腹儿。此郎标韵世间稀。好为伯鸾举案又齐眉。
南歌子|翠钿同时换，冰弦对月调。娥眉犹忆一般描。肠断离人，风雨听吹箫。寂寞愁春尽，殷勤记昨宵。休将短棹逐春潮。何日重来，研露共题蕉。
南歌子|云作奔涛白，天真过雨青。轻雷隐隐夜冥冥。独自虚庭欹枕看疏星。奇字从人问，高歌只自听。乱来无恙是东陵。依旧微风深巷卖瓜声。
南歌子|误入红莲幕，来依玉树丛。也将尘迹寄东风。忙里偷闲同到此山中。迥野韶华丽，晴岚秀色钟。凭高凝望倦扶筇。喜见今年和气满南东。
南歌子|帘影筛金线，炉烟篆翠丝。菰芽新出满盆池。唤起玉瓶添水养鱼儿。意取钗虫碧，慵梳髻翅垂。相思无处说相思。笑把画罗小扇觅春词。
南歌子|玉斧修圆了，冰轮分外清。共看星向绣衣明。元是生朝为寿对难兄。鸿雁翻秋影，埙篪和笑声。他年中令彩衣荣。记取今宵丹荔醉瑶觥。
南歌子|枝上红飞尽，梢头绿已匀。游丝柳絮媚青春。向晚暖风帘幕练光新。春已匆匆去，那堪话别情。刘郎几日便登程。告你觅些欢笑送行人。
南歌子|祖德绵绵盛，家声烨烨传。流光重庆子生贤。想见朝来庭户起非烟。对客延汤饼，呼童散彩钱。休夸骨瘦与神全。看取犀庭玉角已朝天。
南歌子|挂户看蒲剑，烘衣杂艾香。旧家风俗未全忘。更喜丝缠五色烂生光。忧患从端策，贤愚尽括囊。儿童涂额弄娇黄。那识灵均去后几端阳。
南歌子|宴坐心恒适，幽居兴可嘉。静鸣天鼓漱云芽。吐纳绵绵，随分保生涯。但解安时运，奚忧换物华。三山琼路信非赊。未去权依，积翠与明霞。
南歌子|兰佩秋风冷，茱囊晓露新。多情多感怯芳辰。强折黄花来照碧粼粼。落帽参军醉，空樽靖节贫。世间那复有斯人。目送归鸿西去一伤神。
南歌子|檐雨窗多藓，瓶风研有花。夜深归去月西斜。长认一灯红出碧窗纱。往事随流水，乡心托暮霞。纵教身似返林鸦。只恐木香棚外已天涯。
南歌子|腕惰难禁扇，天炎易费瓜。一帘悬水溅琼花。新浴归来焦渴倍思茶。
南歌子|宾宴亲尧日，薰弦动舜风。公馀无事乐年丰。多谢歌姬流盼更情浓。气逼云天外，毫濡雪碗中。百篇斗酒兴何穷。却笑东山无语醉花丛。
南歌子|藜杖陈将碎，花光惨不逢。且将春看酒边盅，自觉微欢一刻胜千红。短日妒人少，轻纹上额重。先生长与太虚穷，但有情怀似雨荡天风。
南歌子|幽径寻芳草，空山吊夕阳。江皋木落正严霜。弹到南音呜咽断人肠。信美非吾土，消愁剩醉乡。吟魂飞去落潇湘。戏拍君肩一笑尽千觞。
南歌子|玉漏迢迢尽，银潢淡淡横。梦回宿酒未全醒。已被邻鸡催起怕天明。臂上妆犹在，襟间泪尚盈。水边灯火渐人行。天外一钩残月带三星。
南歌子|雨洗溪光净，风掀柳带斜。画楼朱户玉人家。帘外一眉新月浸梨花。金鸭香凝袖，铜荷烛映纱。凤盘宫锦小屏遮。夜静寒生春笋理琵琶。
南歌子|淡荡和云上，光明擘雾间。蓦地透窗来。入帏惊梦醒，起徘徊。
南歌子|石壁蛩吟湿，松林月照明。入山时雨又时晴，何事精蓝钟鼓遣人听？未割妻孥去，还遭节序惊。从无胜侣此同行，况乃前峰卜宅对青青？
南歌子|颜色分鹦鹉，毛仪讶凤凰。窗纱蕉影映花光，休认成阴结子过芬芳。
南歌子|不羡人先悟，惟愁我未愚。蓬头垢面嘴卢都。身做行庵，到处得安居。不著人情绊，常教我相除。逍遥自在个尘无。物外山侗，不解会功夫。
南歌子|远水澄明绿，孤云黯淡愁。白苹红蓼满汀洲。肠断圆蟾空照木兰舟。节物伤羁旅，归程叹滞留。佳期已误小红楼。赖得今年犹有闰中秋。
南歌子|拜月庭空闭，簪花病早添。素娥今夜可能眠。闻得琼楼人说不胜寒。鬟鬓抛钗凤，尘香腻镜鸾。落花流水奈何天。闲却一双飞燕，傍钩帘。
南歌子|倭堕低梳髻，连娟细扫眉。终日两相思。为君憔悴尽，百花时。
南歌子|粉絮飘琼树，摇花结玉池。蕊仙滕六逞瑰奇。都把银河细剪做花飞。小院风声急，歌楼酒力微。闷中犹记去年时。呵手牵人相伴塑狮儿。
南歌子|绿意横塘腻，春痕夹岸肥。轻舟又向渡头移。恰是桃花落后雨来时。烟积溶溶恨，云添渺渺思。鲤鱼风信未全非。可有莫愁双桨趁潮归。
南歌子|拂砌垂新柳，临窗醮绿蕉。含情脉脉自无聊。立向花阴深处怕人瞧。缺月双娥浅，春风笑脸娇。朱唇一点夺樱桃。不待向人私语句魂消。
南歌子|坐看华胥景，神游玩宝方。一双童子抱龙光。焕焕煌煌，撮聚入中央。产出灵仙子，功成入帝乡。玉霄榜上应科场。夺取仙标，宝洞执圭璋。
南歌子|蕊扑鸦头浅，鬟梳虿尾轻。镜里未分明。匀残红粉絮，挂帘钉。
南歌子|蜡晕眉间粉，裙萦履上珠。阳云楼上教歌殊。吹暖凤梢双籥卸唇朱。
南歌子|远树昏鸦闹，衰芦睡鸭双。雪篷烟棹炯寒光。疑是风林纤月到船窗。时序惊心破，江山引梦长。思量也待不思量。泪染罗巾犹带旧时香。
南歌子|春浅梅红小，山寒岚翠薄。斜风吹雨入帘幕。梦觉南楼呜咽数声角。歌酒工夫懒，别离情绪恶。舞衫宽尽不堪著。若比那回相见更消削。
南歌子|多病都缘老，寒阴可惜春。栽桃种竹怕因循。移转篮舆藤杖未开门。真率须如约，安排欲效颦。莫将筝笛损精神。自有啼莺舞鹤解随人。
南歌子|风动槐龙舞，花深禁漏传。一竿红日照花砖。走马晨晖门里快行宣。百五开新火，清明尚禁烟。鱼符不请便朝天。醉里归来疑是梦游仙。
南歌子|水绕重栏曲，烟笼翠嶂匀。携来素手意温存。不道天凡境隔尚相亲。灵鹊填桥急，银河唤渡频。红闺旧侣漫逡巡。记取五云深处是仙村。
南歌子|细雨宵潜湿，青桐叶半凋。临池弱柳万千娇。系惯离情，系不住魂销。唤起重帏醉，谁家弄玉箫。秋声怕问广陵潮。吹入秋心，吹不展芭蕉。
南歌子|画阁春慵启，沉香静不消。绿杨西去小红桥。记取碧阑干下暂停桡。荷泪抛红粉，榴云压翠翘。梦魂依约送春潮。最是十分明月听吹箫。
南歌子|杏雨新沾砌，梨花冷闭门。几重映色上湘纹，断送墙腰长日又黄昏。澹澹斜阳下，微微碧树分。楼高莫倚数归人，望去浮云千里怨王孙。
南歌子|风急寒吹早，灯昏绣懒挑。飕飕飒飒打芭蕉。暗把梦魂惊散。小窗寮。气逼秋衾冷，声和落叶飘。凄凉无限此清宵。便没些儿离绪，也魂销。
南歌子|洗尽闺娃态，全非粉黛妆。金冠覆额体矜庄。手执琼箫归侍绣帏旁。桐叶惊宵落，莲花滴漏长。月移竹影过西窗。不觉惊回残梦断柔肠。
南歌子|十里青山远，潮平陆带沙。数声啼鸟怨年华。又是凄凉时候在天涯。白露收残暑，清风衬晚霞。绿杨堤畔闹荷花。记得年时沽酒那人家。
南歌子|竹影窥灯暗，泉声语夜长。小窗无梦到高唐。独引三杯长啸步修廊。月午衣衫冷，莲开风露香。阑干西角下银潢。我欲乘槎天上泛寒光。
南歌子|柔蒂和烟亸，幽花带雪融。欲开还敛閟芳容，得似蝤蛴微俛意惺忪。格澹光弥艳，神清态转秾。珠帘不约晚来风。吹起一庭香月照玲珑。
南歌子|绀绾双蟠髻，云敧小偃巾。轻盈红脸小腰身。叠鼓忽催花拍斗精神。空阔轻红歇，风和约柳春。蓬山才调更清新。胜似缠头千锦共藏珍。
南歌子|乘兴歌而往，携杯去复回。寒桃半树太穷羸，且待杜鹃开到万山肥。雨意轻如梦，山禅静若痴。此间不饮更何为？便到微欢微泪不知归。
南歌子|白日融轻素，东风理碧丝。春波点点苦相羁。漫道鱼儿竞逐聚还离。不是飞花质，无关粉蝶知。凭栏待得晚凉时。回首山重水隔失归期。
南歌子|似剪风前燕，如簧叶底莺。韶光催著过清明。可信嫩寒依旧满春城。
南歌子|疏雨池塘见，微风襟袖知。阴阴夏木啭黄鹂。何处飞来白鹭立移时。易醉扶头酒，难逢敌手棋。日长偏与睡相宜。睡起芭蕉叶上自题诗。
南歌子|暖护桃花蕊，寒飘燕子翎。东风吹梦似浮萍。且把一衾愁绪伴啼莺。月影摇山店，垂丝拂驿亭。凄凉谁识此时情。索向客窗寻句寄惺惺。
南歌子|见说东园好，能消北客愁。虽非吾土且登楼。行尽江南南岸此淹留。短日明枫缬，清霜暗菊毬。流年回首付东流。凭仗挽回潘鬓莫教秋。
南歌子|泪落吹成絮，愁多乱似丝。偎人刚道莫相思。却是相思此夜，起头时。
南歌子|别路山川远，离堂琴瑟赊。歌声灯影是谁家。笑我一春憔悴数飞花。粉泪长沾袖，残香伴臂砂。怀人旅梦断天涯。无奈黄昏啼杀后栖鸦。
南歌子|冷倚团团月，晴烘薄薄霞。烟鬟恰称一枝斜。簪向东风还认小桃花。
南歌子|鸭绿春波暖，莺黄柳色新。别路醉芳樽。送君南浦去欲消魂。
南歌子|野杏遝枝熟，戎葵抱叶开。村村箫鼓画船回。客里不知时节又相催。角黍堆冰碗，兵符点翠钗。去年今日共传杯。应捻榴花独立望归来。
南歌子|古戍饥乌集，荒城野雉飞。何年劫火剩残灰，试看英雄碧血，满龙堆。玉帐空分垒，金笳已罢吹。东风回首尽成非，不道兴亡命也，岂人为。
南歌子|会意知凭眼，妨嫌莫并肩。十分打叠向春妍。几度薄羞浅恨更无言。酒失憎应惯，琴心理又难。任人看画小眉弯。知道者般新样定郎怜。
南歌子|午夜添红蜡，分曹立翠娥。觥筹寂寂断经过。谁料绮丛香里是银河。老去空髯戟，愁来奈脸波。一杯如此断肠何。枉杀两人心事只闻歌。
南歌子|绿沁琉璃带，红摇玳瑁钗。下阶无语立苍苔。昨夜银塘雨洗露桃开。回脸遮星靥，偎人泥粉腮。真珠帘卷有谁来。两两旧巢宫燕掠泥回。
南浦|波浪忽滔天，问涛神掀翻海底何故。帆脚下垂垂，龙堂里谁更许人飞渡。长年束手，倚桅骤听神乌语。隔江远树。饶依旧桑田，一家团聚。私怜橐笔驱驰，记六度飙轮，轻如鸥鹭。令子喜同舟，长风起商确木华词句。瀛寰似镜，吮毫忘却惊人处。按图细数。看六百人中，应多奇遇。
南浦|梅花开了，倚雕栏相对酒初醒。几点小山寒翠，寂寂锁闲庭。翠被安排睡也，听玉龙吹澈怨江城。但如今不管，暗香阵阵，疏影更轻轻。斜月半明半暗，到窗前夜已过三更。故国空江残雪，归梦不胜情。为间水边风底，立黄昏几度冷清清。料一番消瘦，画楼如水点银镫。
南浦|夹城春晚，待重寻遗迹访娇娃。踏遍寻常巷陌，邂逅女郎花。不改昭容双袖，只生憎蜂蝶掩篱笆。愿从今唤作，苎萝村里，一种旧桑麻。追忆药栏多丽，左家香何必让姚家。犹似烟笼沉麝，拂曙点檀霞。和露摘来簪髻，九雏钗璀璨映盘鸦。莫碎研紫粉，臂绡潜换守宫砂。
南浦|飐水逐霏红，快涉波泛萍，风送初满。绿意惹江湄，千山外沉沉断云谁剪。竹边蒲里，绉纹斜照浮阴浅。卧窗有客刚破睡，看拂晴霞绮片。随湘任转无心，羡捷叶惊鸿，轻幢比燕。空影淡仍明，登仙去瀛岛洞天窥遍。春潮急晚，掉回应带催归怨。翠烟犹挂初蟾夜，难认映沙天远。
南浦|参军鲍照，爱携蛮榼趁秋光。来值芙蓉城主逸兴满潇湘。走马大堤沙软，到鸡园竹下拥胡床。把两江烟水，尽收金斝，点染付奚囊。叵耐荻花枫叶，正飕飕凄绝似浔阳。肠断河梁分手，更卧病清漳。自是旅游无好况，人留人别总堪伤。赖庾公还把，一天风月好平章。
南浦|剪烛话深宵，唱骊歌无限愁肠回绕。才送客鞭丝，又怅别江干，轻舟荡小。南船北马，叹今后故人稀少。离合明知皆数定，独我此情难了。遨游壮志虽然好。奈枝分荆树，花忧萱草。报牍事长征，望此去成学归来须早。一声珍重，片帆远挂烟波渺。愿乘长风看破浪，目断暮云天杳。
南浦|春色漾平芜，绿芊芊一晌暄风吹晓。遥望浅笼烟，盘鹰地野火荒痕全扫。踏青人去，软泥刚印弓鞋小。雨后蓬生窗外满，却忆畹兰湘草。几时翠遍裙腰，想匆匆寒食过了。含润土花香，铺茵嫩低祝马蹄休到。嫣红尚渺。短桥流水游蜂悄。庭户无人门寂寂，新展绿阴多少。
南浦|庭下结芳心，好移栽碧甃梧桐双井。犹记蕊初含，妆痕淡娇学棠梨红静。金飙剪剪，抱枝转觉轻衫冷。仙露成团，秋弄色缥绿微赪难定。摘归珠阁相偎，奈温柔不改花时本性。谁忍泛香瓯，罗帷里旋买玉盘高映。馀酣乍醒，夜来纤手和香凝。明把春情逗看，还许疗人愁病。
南浦|南浦送行人，算炎蒸似此，居人犹热。何事向天涯，浑不变年少飘零前辙。黄尘未歇，神州望里堪愁绝。不信斜晖留不住，只要挥戈情切。嗟予独抱幽忧，叹雄心猛气，都成虚说。辛苦爱微躯，盐车下，任骅骝UU。燕歌远别，哀音未放先凄咽。一剑防身君莫误，更漫投人明月。
南浦|十里暖云烘，趁晴烟，放鸭人来侵晓。一碧净无尘，东风软，已遣游丝先扫。垂杨影里，钓钩挂出筠竿小。有女浣纱偏耐坐，茵衬渔矶芳草。几篙新涨粼粼，指红桥雁齿，前痕没了。正喜报方生，双双鲤知有天涯书到。绿波渺渺。渔郎去后桃源悄。遮莫重来寻旧路，流尽落花多少。
南浦|柳下碧粼粼，认曲尘乍生，色嫩如染。清溜满银塘，东风细参差縠纹初遍。别君南浦，翠眉曾照波痕浅。再来涨绿迷旧处，添却残红几片。葡萄过雨新痕，正拍拍轻鸥，翩翩小燕。帘影蘸楼阴，芳流去，应有泪珠千点。沧浪一舸，断魂重唱苹花怨。采香幽径鸳鸯睡，谁道湔裙人远。
南浦|生绡淡墨，向人心谱出许多愁。剩有垂杨金缕，几叶下寒流。隐隐渔灯生处，锁潇湘一派荻花秋。问宾鸿点点，稻粱何在，生占白苹洲。回首西风故国，有芙蓉塘外月如钩。应是千帆数尽，人倚隔江楼。此际离魂归去，正谁家水调唱歌头。甚无情图画，烟中不著一扁舟。
南浦|山花笑客，笑春来门外即春明。惹得檀郎吹笛，千种玉关情。树树淡黄杨柳，雨和风搅梦到三更。算哥哥行迹，半湖青草，湿了鹧鸪声。一曲草堂按拍，问黄金谁铸阆仙形。望断临邛归路，眉黛远山青。两度百花生日，百花潭载酒泛清泠。料怨红凄调，玉萧阴有小红听。
南浦|落月转回廊，照镜台翠眉深夜人静。相对不成眠，珠帘放参差縠纹交并。玉钩斜处，鬓丝飘拂休回省。乍离碧海才一眩，行遍雕梁藻井。初三下九佳期，枉旧曲侬翻，新妆自整。心事诉姮娥，游仙梦还被落红吹醒。春将去也，博山炉袅沉檀冷。看他三五团栾候，佳约终宵欢永。
南浦|一色远连天，最销凝江上月斜烟晓。倒影浸芙蓉，澄鲜极岂待鲤鱼风扫。枫湾柳巷，星星红露渔灯小。惆怅楚魂招不起，零落几多香草。者回梦度潇湘，讶沙清石浅，比前退了。打桨入芦花，野桥断偏有鹭鸥寻到。予怀渺渺。浮家人去烟波悄。那更霜浓洲渚冷，渐渐采菱船少。
南浦|西郭问幽栖，下重帘懒看斜阳帆影。老屋复来还，萋萋碧亲扫闲庭芜径。疏枝瘦蕊，笔端春信先春迎。频岁长须，催近局梵宇，鼠姑方盛。无端如斗江城，被狼烟猛扰，吟情酒兴。何忍海桑看，嗟行遁无那荒村孤艇。忧生念乱，兰成哀入维摩病。春到先生去也，怆画稿诗囊空剩。
南浦|雁归南浦，又萧条疏影对黄花。欲倒新亭浊酒，往事倍堪嗟。独上南屏高处，怅钱塘烟火几人家。问二三知己，何为浪迹，琴剑客天涯。有得几时少壮，莫蹉跎瞬息负年华。为望玉门千里，满眼障飞沙。欲向西湖寻胜迹，江城到处起悲笳。漫登高吊古，怀人都付夕阳斜。
南浦|薄暝晚晴初，悄画阑沉馢宝鸭微炷。新绿浣文漪，游丝细，轻荡曲尘如雾。瑶筝锦瑟，断肠谁解吟商谱。梦寻燕语。空消领韶华，唤春归去。匆匆转烛天涯，乍芸省簪毫，玉墀挥麈。谏草换浮名，菱花好，赢得鬓霜千缕。铜驼紫陌，旧题莫问关情处。殢人倦绪。拚剪取吴江，惺忪侬汝。
卜算子|疏树小花风，别浦残鹃雨。不是王孙忘却归，草没归来路。空积琐窗尘，谁按琼箫谱。暗把金钱卜远人，争敢分明语。
卜算子|弄笛竹间亭，花谢人慵懒。一缕斜阳窥小径，也把青丝染。心里苦琢磨，爱恋何其短。皱了年华在眉间，人似荼蘼晚。
卜算子|去时不由人，归怎由人也。罗带同心结到成，底事教□舍。心是十分真，情没些儿假。若道归迟打棹篦，甘受三千下。
卜算子|落日晚山秋，枫叶稍稍响。行过溪桥不见人，白鸟冲烟上。凉翠扑轻衫，独自闲来往。听到疏钟薄暮时，寂寞生遐想。
卜算子|露白草多黄，倚槛排孤闷。咫尺修门绕紫烟，日远长安近。永日一蝉吟，深院稀来问。独有美人掩画屏，盼断江鱼信。
卜算子|浮世等糟丘，千载灵韵醒。可是评花酌月宜，窗外西风紧。杯深得泪多，量窄嫌壶冷。块垒难浇醉亦愁，不许愁人饮。
卜算子|江上有高楼，可似湖楼迥。楼外文波曲曲通，不驻惊鸿影。苹叶弄斜晖，兰蕊雕明镜。剪尽秋花漠漠寒，人卧江南病。
卜算子|庙市日逢三，压担秋如绣。何物村佣熟世情，佳品供豪右。萼绿有仙姿，倚竹横娟袖。姹紫娇黄尽下风，那惜量珠购。
卜算子|万里去担簦，谁识新丰旅。好事些儿说与郎，奴是姮娥侣。若到广寒宫，但道奴传语。待我仙郎折桂枝，拣个高枝与。
卜算子|一字画遥空，响似筝弦度。云路迢迢倦欲栖，绕遍相思树。见说带霜来，可解将书去。梦稳凉波影不分，妒煞鸳鸯侣。
卜算子|裘敞山肩叠，惟拥诗肠热。宝鸭温香不敌寒，更榾柮金炉爇。酒暖香芬烈，茶熟烟凝结。旋贮阳和虚室春，凭它一尺门前雪。
卜算子|玉骨怯西风，枕簟凉初透。寂寞空床易感秋，小病非关酒。引领一声歌，如雪蝤蛴瘦。细掐猩猩一桁红，错认新妆斗。
卜算子|今日富川滨，后夜湓江岸。千里西湖指顾间，未怕新年换。再见复何时，此意凭吟管。应有新诗当尺书，日望南来雁。
卜算子|深院锁黄昏，脉脉知谁语。银汉红墙几处同，幸早谐衷素。花放蝶儿喧，木秀风姨妒。一例蛾眉去住难，欹枕听春雨。
卜算子|小榭社坛幽，曲沼农场接。太液灵根尽自分，花亦饶三窟。净业复昆明，一匊灵均血。自此珰名烈士花，谁续濂溪说。
卜算子|干禄已无心，唯应三清举。钟吕天差作试官，取舍非诗赋。考校实修持，功行三千数。相应希夷得自然，名录神仙簿。
卜算子|生命似危舟，一舵相依系。双桨朝朝暮暮情，挣扎风波里。时惧海鲸吞，时惧狂潮至。稳泊何当遂意时，轻棹湖山尾。
卜算子|瓦罐泥中宝。巧匠功成造。修炼之时向炉中，内有金光照。有耳何曾晓。有口何曾道。携向街前叫一声，莫教抛撒了。
卜算子|不见鼓洪炉，但见泉刀泻。袅袅垂杨欲聘梅，千万春风价。撒漫古城边，暴富田翁舍。斗草儿童扑满轮，一掷斜阳下。
卜算子|月榭闲风亭，尽是伤心地。旧绣鸳鸯不忍看，宛转相回避。卧病易U间，山学秋蛾翠。白日萧萧易水寒，都化胭脂泪。
卜算子|续续露蛩鸣，索索风梧语。瘦骨从来不奈秋，一夜秋如许。簟冷卷风漪，髻滑抛云缕。展转无人共此情，画角吹残雨。
卜算子|骑竹博亲欢，不异儿时马。历尽沧桑见太平，此乐谁知者。一发楚人歌，千绕吴宫瓦。琴韵书声偶间之，绮丽余波也。
卜算子|何事归帆急，蹙损眉峰碧。执手相看意欲迷，争忍向河桥折。暮柳催行色，离思愁如织。想见时难别更难，从今好梦分吴越。
卜算子|花月梦之因，阑夕欢之怠。枯叶阶前生蜕痕，畴昔愿，瞻如在。寂寞尔应灰，邂逅余应慨。无地堪栽劫后桑，侧身处，随人海。
卜算子|长昼苦无聊，又是黄昏后。沐罢兰汤试晚妆，难展眉峰皱。深院掩重门，人比黄花瘦。新月娟娟上画栏，故照人怀袖。
卜算子|绿萼更横枝，多少梅花样。惆怅西村一坞春，开遍无人赏。细草藉金舆，岁岁长吟想。枝上么禽一两声，犹似宫娥唱。
卜算子|香静玉盘安，影薄银屏绕。白石清泉偶遇之，不碍花光小。唱彻大江东，此意无人晓。若见湘皋解佩时，我自拌花恼。
卜算子|咄咄汝何人，眼在眉毛下。明月相随万里来，何处分真假。问著总无言，有口番成哑。荆棘林中自在身，即是知音者。
卜算子|绿竹绕清流，草舍人家远。几处牛羊晚下来，烟外闻鸡犬。禾稼满秋原，路向桑麻转。箫鼓从教乐社神，岁岁常相见。
卜算子|乌鹊不多惊，贴贴风枝静。珠贝横空冷不收，半湿秋河影。缺月堕幽窗，推枕惊深省。落叶萧萧听雨声，帘外霜华冷。
卜算子|台馆遍笙歌，又是黄昏后。寂寂梅花小院开，报道春依旧。梦断月初斜，素影清如昼。光景年年一样新，且放眉间皱。
卜算子|奉劝修仙客，各要常宁耐。万难千魔志转坚，休把初心改。浑似蟾光大，莹静长天外。斡运无私满大千，信使浮云寨。
卜算子|衰草正斜阳，要背霜风打。U个山弯煖处眠，相对人牛暝。爱静独归迟，此意苍松省。好月徘徊不上来，一简新诗请。
卜算子|梧叶荐新凉，好梦欺人短。数尽铜壶漏更长，别院砧声远。疏雨滴芭蕉，肠被西风断。何处寒蛩哀雁中，芦管吟秋怨。
卜算子|花点石榴裙，虫响灯光薄。心怯空房不忍归，风动秋千索。望月想蛾眉，菊露凄罗幕。几度金刀试剪裁，红泪双双落。
卜算子|搆景未须奇，要称萧闲我。丘壑中闲谢幼舆，此意平生颇。湍急倩山拦，峰崱将云裹。云淡山虚水自清，终老斯乡可。
卜算子|蜡炬若愁心，夜夜煎熬惯。万象朦胧入睡时，珠泪初成串。不敢惜幽辉，即此长为献。玉体谁怜渐似灰，要使人间暖。
卜算子|送我出东门，乍别长安道。两岸垂杨锁暮烟，正是秋光老。一曲古阳关，莫惜金尊倒。君向潇湘我向秦，鱼雁何时到。
卜算子|宫样晚妆鲜，一队湘兰弱。道是才人撮合成，妩媚终难学。箫管闹花场，舞袖摇金雀。漫信雏年不怨春，意思灯前觉。
卜算子|古寺访秋来，花下荷衣拂。人与霜枝恰比肩，曾博慈颜悦。废圃晚香沈，孤塔斜阳瞥。六十三年忆旧游，闲向雏孙说。
卜算子|红疏槛外花，绿减庭前树。雁背斜阳淡不明，秋老蒹葭浦。掩却小屏山，遮断愁来路。刮地西风酿暮寒，又听潇潇雨。
卜算子|长爪慧心人，爱作风流画。画出娟娟跣足娘，临水湔衣也。一阵竹林风，碎韵沙沙者。蓦地回头意绪多，怕是人闲话。
卜算子|挠破老头皮，不解靴中痒。纵是悬崖百丈冰，历夏犹枯莽。惜羽莫如凰，惜痛无如蚌。蚌自成珠凤自飞，我濯烟云浪。
卜算子|忆别燕双双，新燕添三五。教妾空房羞独眠，打碎巢边土。莫更摘花来，且自衔书去。唤得萧郎早早归，与汝重修补。
卜算子|昨夜月明时，云净天如洗。万顷波深澄且蓝，宛忆君眸子。长念久凝眸，问我忧何事？云月迢迢路几千？寄意凭流水。
卜算子|守著窗儿悄，懒去眉儿扫。别后人儿总不归，望断书儿到。妒煞庞儿好，却被花儿笑。镇日心儿扰不休，反把莺儿恼。
卜算子|峥嵘百尺楼，楼上云霞热。创雁惊弦欲下难，只向人呜咽。怕上最高楼，忍酹中元月。江蓼秋来瑟瑟红，谁辨花和血。
卜算子|秾李夭桃委路尘，太半成泥滓。只有海棠花，恰似杨妃醉。折向铜壶把烛看，且莫教渠睡。
卜算子|时节诩风光，定是南方好。万里怀乡有故人，相望长安道。斯事要商量，或赋归欤早。明月清风且费钱，不合山中老。
卜算子|岭上白云闲，林下清溪冷。莹彻交融一片心，溪水涵云影。何处寄相思，月落枫桥静。日日高楼独倚愁，目断飞鸿信。
卜算子|我有一枝花，斟我些儿酒。唯愿花心似我心，岁岁长相守。满满泛金杯，重把花来嗅。不愿花枝在我旁，付与他人手。
卜算子|晓雨弄新晴，蝶梦花梢醒。一路垂杨到画桥，过尽春衫影。日暮欲归来，风约虚帘定。花顶泠泠月一痕，还怯黄昏冷。
卜算子|丹岭凤凰儿，爱集梧桐树。百尺宫墙一苑花，子见流莺度。羞涩画蛾眉，宛转邀莲步。抱得云和不肯弹，还宿空房去。
卜算子|可怜百日花，清露垂垂湿。络索鲛绡霞帔重，临风人独立。小榭月朦胧，曲沼波光织。院落沉沉灯火深，弦繁催管急。
卜算子|满二望三时，春景方明媚。又见蟠桃结子来，王母初筵启。无数桂林山，不尽漓江水。总入今朝祝寿杯，永保千千岁。
卜算子|病久怯春寒，趺坐消檀炷。一寸清欢一寸忧，袅袅浑无据。薄暮引轻雷，直问云深处。散尽天香梦始安，飞作廉纤雨。
卜算子|喜气满清门，庆集还新样。卜醉筵开意转浓，昨日今朝两。愧我一年多，见汝双欢晚。自觉人生此会稀，有酒宁论盏。
卜算子|晨起火云生，棋罢珠帘午。暗送墙头夜合香，粉蝶双飞去。汗滴透罗衣，手倦挥纨素。乍喜风来似故人，几点榴花雨。
卜算子|闲傍玉台吟，拾得零星字。集锦U云句未成，忽被风吹去。诗思渺秋烟，欲觅无寻处。抹遍银笺不惬心，揉作团团絮。
卜算子|奇石破空来，幻此清凉界。老树西风叶叶吹，人立斜阳外。暮霭渐呈愁，远山悄横黛。已御吴棉尚觉寒，绝壑生虚籁。
卜算子|蛙唱起三更，梦醒灯儿黑。月过西窗一角明，树影疏疏隔。辗转不成眠，触起愁千叠。盼到归期欲尽时，依旧五消息。
卜算子|片片蝶衣轻，点点猩红小。道是天公不惜花，百种千般巧。朝见树头繁，暮见枝头少。道是天公果惜花，雨洗风吹了。
卜算子|回首望西陵，隔别入南浦。缥缈孤云自往来，寂寞归时路。蓼渚小鸿飞，梦断风吹雨。江外峰青似剑，难割愁肠去。
卜算子|风气日翻新，花样频频改。遂使东篱旧隐沦，也作趋时态。辛苦种花人，斗艳矜奇采。终有凌霜傲骨存，俗客谁能解。
卜算子|梦冷锦衾单，一夜风兼雨。多谢天公慰寂寥，隔个窗儿语。不惜我魂消，但畏君心苦。若把君愁作我愁，翻怕愁归去。
卜算子|塔影指南康，绕郭烟恋润。一段红墙是郡楼，万绿蒙蒙衬。人在画屏风，路展新诗本。但抱庐山曲折行，何必烟帆顺。
卜算子|不是爱风尘，似被前缘误。花落花开自有时，总赖东君主。去也终须去，住也如何住！若得山花插满头，莫问奴归处。
卜算子|去岁此花开，红缀枝头小。不是殷勤爱护深，那得重娇好。今岁此花开，独占春光早。一夜东风度玉钩，香影重重绕。
卜算子|五凤望中仙，五马人间贵。舞态歌声尽出群，乌鹊巡檐喜。昨夜值狂风，痛饮全无味。说与谯门漫打更，却怕催归骑。
卜算子|平分月殿香，碎点金盘露。占断秋光独自芳，端称觞飞羽。谢了却重开，若个花同侣。谁识灵心一点通，手捻空无语。
卜算子|接叶暗营巢，耐尽风和雨。十日园林不见莺，忽听新声度。生怕落花知，还向花深处。惊起辽西梦不成，一枕无情绪。
卜算子|春是澹然人，风是萧然我。陌上烟芜二月时，未见花开过。或我太无情，吹落三千朵。重陷人间五月时，惟见青青果。
卜算子|无路上青霄，空际垂修绠。四扇天门荡荡开，梦到惊旋醒。未及授衣时，老鹤宵来警。玉宇琼楼怪早寒，瘦尽梧桐影。
卜算子|案上小杯横，缺月生遥岫。偶然翻著昔年书，字字成斑锈。醉里似能归，醒处还依旧。时光不共惜时人，宁共波流走。
卜算子|遍折镜中花，填作忘忧枕。百变阴晴一梦消，红灺馀香沁。爻课镇无凭，戏语偏成谶。倚醉相邀醒后身，林下裁云锦。
卜算子慢|长天过雨，余照弄霞，野阔乱山横翠。远客情怀，到此更悲秋气。袅残蝉自咽西风里。怅荏苒年华易老，旧欢今后难继。故国三千里。但惹恨寒烟，送愁流水。酒薄楼危，凭遍画栏十二，也无人知道新来意。甚咫尺长安梦杳，便音书空寄。
卜算子慢|乱云堆火，疏树弄阴，郊外芰荷都放。热客劳劳，正喜翠亭幽爽。引凉飔细把奇文赏。看几上蛮笺乍展，兰芬早入书幌。况复襟期旷。道家近馀杭，易沽花酿。醉语酡颜，泥着雪儿同唱。一丝丝画栋纤尘飏。更说甚层城欲掩，任银蟾飞上。
卜算子慢|风吹败叶，冷翠乱烟，脉脉素云天暮。闷倚阑干，难遣别时心绪。记花前携手当年路。剩岑寂深苔曲径，怕寻旧日游处。秉烛情何许。叹锦箧空留，断肠诗句。待展云笺，独自懒吟愁赋。向孤灯憔悴浑无语。听院外声声蟋蟀，伴离人清苦。
卜算子慢|寒芦动响，饥雁断鸣，水国四围秋异。老屋渔灯，对此自然无寐。渐惊风画角城乌起。正堕月危樯，断港愁心，待向谁系。极目高楼倚。但数泪依稀，卖绡为市。一叶回潮，料想更无题字。尽扬尘东望伤心地。算只有花阴梦好，奈而今情味。
占春芳|春欲老，清塘碧。兀自映山云。石径婀娜人伫。清音婉啭红唇。一曲挽红稀。怕凋萧，沾了侬身。想留晴翠心深处，养着天真。
厅前柳|素质天然好，屏膏华绝胜严妆。先报江南信，一枝长。憎笛韵，带伊凉。谁比似花光奇秀格，淡朦胧水月俱香。因想含豪处，对池塘。鉴疏影，卧斜廊。
双双燕|近寒食雨，料泥湿香融，画堂栖稳。春阴忽断，便欲故巢重认。曾访南山小隐。记宛转穿花曲径。镫边镜匣圆时，试与描成双影。休问。棠梨吐润。是若个尊前，共夸箫韵。当时红友，化作蝶飞莺困。唯念零脂坠粉。尚留伴琴书安顿。知否堰外东风，盼杀隔年芳信。
双双燕|马蹄惊处，见牧羊龙女，风鬟雨鬓。手持双鲤，嘱向书生传信。还把鲛绡微揾，似欲拭泪珠相赆。休言别语殷勤，绣不出来声韵。垂问。依稀若应，宛斜睇双眸，将人细认。还宫奏乐，筵畔料还低瞬。日后终谐姻分，笑濯锦小儿空聘。此时此际如何，愿得神丝再翻。
双双燕|醉春甚处，怕一片春魂，紧萦孤抱。吹花嚼蕊，不是等闲花草。无语相看一笑，已了却伤秋心稿。妆成烛影摇红，的的量谁情貌。休道，风尘易老。共飒爽神姿，过人才调。歌壶豪击，肯学巧啼双鸟。如此乾坤正小，待踏碎十洲三岛。留将剑影箫声，日日翠尊狂倒。
双双燕|穿花度柳，觅曾来住处，旧时王谢。乌衣巷口，多少珠楼鸳瓦。刬地高高下下。都变做寻常茅舍。这回却羡鹪鹩，尚有一枝堪借。犹喜。卢家富贵。正兰室香生，莫愁初嫁。珠帘不卷，相得杏梁香雅。且贺新成大厦。春泥软落红芳藉。看取弄影双双，一搦纤身烟惹。
双双燕|人生底事，有离合悲欢，此因谁造。新知最乐，疏放相怜一笑。怎禁愁心幽渺。论如许年华正早。豪情狂态难除，肯负光阴草草。休恼。春风乍到。问寻梦池塘，唱酬多少。旧学商量，却失霜红遗老。世事任如过鸟。数汉腊风流未杳。俊游且趁花朝，日向花间千绕。
双双燕|和霞艳雪，垂杨外，窥帘翠阴葱茜。妍红隐笑，梨晕玉台妆畔。遮莫双鸾见惯。也妒煞檀奴心眼。无端片霎温存，几费兰情娇盼。樱绽香罗半掩。珍重意难传，不辞千遍。屏山那角，未抵翠蓬天远。如此秾春婉娩。可知有人天离怨。深下绣帏，怪底隔花莺唤。
双声子|浦滨萧国，白门燕市，堪怜南北奔劳。频年羁旅，萧斋岑寂，素娥屡伴无聊。金兰协好，倾别绪，曾共良宵。欢难再，境全改，茫茫幽恨难消。看长空，星静云幕卷，桂轮拥出重霄。金波扬彩，银蟾横影，多情未把人抛。奈孤帏独守，消瘦了，旧日丰标。开窗邀取，婵娟可愁，碧落风高。
双头莲|人面张郎，叹粉坠脂零，与时流转。红衣隔岸。占阑暑弥月薰风无限。今年赐橘重逢，观莲人健。莺与燕试舞征歌，觞称碧筒庭院。闻道仙子凌波，尚徘徊太液，人间留恋。横塘锦段。比旧样簇簇云霞炫艳。相与重护盟鸳，怕菱讴惊散。知太华玉井秋寒，褰裳意懒。
双头莲令|太平和气兆嘉祥。草木总成双。红苞翠盖出横塘。两两斗芬芳。干摇碧玉并青房。仙髻拥新妆。连枝不解引鸾皇。留取映鸳鸯。
双雁儿|人间何事最堪悲。迷火院，受驱驰。不曾时霎暂舒眉。算何日，是休期。况他衣饮各相随。空热乱，又奚为。明明生死眼前催。放得下，是便宜。
双雁儿|穷阴急景暗推迁。减绿鬓，损朱颜。利名牵役几时闲。又还惊，一岁圆。劝君今夕不须眠。且满满，泛觥船。大家沈醉对芳筵。愿新年，胜旧年。
双雁儿|淙淙雪水溜阶渠。晓日淡，晚风粗。闭门闲读道家书。精中观，摄万珠。运行无极亦须臾。仗斗酒，到华胥。置身浑似邃皇初。任峥嵘，岁又除。
双雁儿|幸遇风仙别东州。无萦系，纵云游。得真欢乐恣情讴。这尘缘，一旦休。仿效田单用火牛。驾金木，倒颠流。大丹光显不持修。在迷津，作渡丹。
双雁儿|休惊明日岁华新。且喜得，又逢春。北堂歌舞奉慈亲。愿遐龄，等大椿。□□□□□□□。□□□，□□□。□□□□□□□。□□□，□□□。
双鸂鶒|日下香街红软。手里长飘清浅。应是雨师来缓。点滴从伊浇遍。乍觉风清尘断。又是蹄飞轮辗。隔日午筹初转。劳劳依旧谁管。
古调笑|清绝。清绝。诗境湖桥风月。双鸾隐见红菱。芳草绿裙带萦。萦带。萦带。花片游鯈自在。
古调笑|花径。花径。草色帘波相映。阑干不奈情何。曾凭春风袖罗。罗袖。罗袖。淡月梨花依旧。
古调笑|杨柳，杨柳。又是飞绵时候。蒙蒙乱扑人衣，十里五里路迷。迷路，迷路，客子不知归处。
古调笑|鹦鹉，鹦鹉。花底时梳翠羽。见人学道相思，却忆关山别离。离别，离别。万里秦天陇雪。
古调笑|明月。明月。记照还乡时节。扁舟小住鸳湖。惆怅天涯隙驹。驹隙。驹隙。回首俊游愁绝。
古调笑|休矣。休矣。时世不消说起。醉生梦死风光。谁省湘亡路亡。亡路。亡路。丘墓安排何处。
古调笑|来暮。来暮。日上高楼凝伫。楼前烟雨萋迷。杨柳千条向西。西向。西向。长记渭城低唱。
古调笑|双燕。双燕。飞过柳梢不见。旧时王谢堂前。回首斜阳暮烟。暮烟暮烟烟暮。芳草落花满路。
古调笑|南陌。南陌。何处凤靴行迹。钿车碾尽香尘。试望平原暮春。春暮。春暮。细雨蒙蒙如雾。
古调笑|春雨。春雨。飘断碧烟双语。云屏一倍清寒。独拥罗衣夜阑。阑夜。阑夜。梦到宝钗楼下。
古调笑|春雨，春雨，滴到无声更苦。红楼酒醒天涯，相送舟前落花。花落，花落，还较去年轻薄。
古调笑|花月。花月。一片溶溶春阔。佳人情味瞢腾。翻爱罗帏拥灯。灯歇。灯歇。我向花阴独立。
古调笑|春雨。春雨。沾润花丛如许。丽人方倚银屏。一见花开动情。情动。情动。不记胡麻好种。
古调笑|双井。双井。也抵建溪新饼。嫩银莲叶茶舟。白耳团花小瓯。瓯小。瓯小。莫等竹垆汤老。
古调笑|明月。明月。底事才圆便缺。斜辉一片无情。流照罗帏冷清。清冷。清冷。梦醒半床花影。
古调笑|桃叶。桃叶。渡口双双绣屧。霞明日暮城西。几阵东风絮飞。飞絮。飞絮。归去独眠情绪。
古调笑|蛩语。蛩语。梧叶堕阶如雨。西风昨夜新寒。不卷绯罗绣帘。帘绣。帘绣。珍重兰猗菊秀。
古调笑|调笑。调笑。自诩年华正妙。怪他阿姊情痴，镇日妆楼锁眉。眉锁。眉锁。渐渐新愁到我。
古调笑|春晚，春晚，弱絮轻花飞满。朱楼欢度华年，暮暮朝朝管弦。弦管，弦管，底事哀音撩乱。
古调笑|无计，无计。别在水云烟里。念来犹恨东风，花著翻教落红。红落，红落。一把春光难握。
合欢带|羡绯罗烛吐银墙。灯影背响鸣珰。夹路如花还似雾，戟门前步步荀香。剧怜春夜，花融锦瑟，月亚金堂。况画眉夫婿，清河小弟，杜曲诸郎。纱笼徐引，绣幕斜张。蓝桥捣就玄霜。琼岛仙花偏并蒂，珠帘畔一朵笙囊。朝来更喜，五铢裙细，百子钗长。问傍人宜称何如，生憎唤作宫妆。
合欢带|楼台高下玲珑。斗芳草绿阴浓。芍药孤栖香艳晚，见樱桃万颗初红。巢喧乳燕，珠帘镂曳，满户香风。罩纱帏象床屏枕，昼眠才似朦胧。起来无语更兼慵。念分明事成空。被你厌厌牵系我，怪纤腰绣带宽松。春来早是，分飞两处，长恨西东。到如今扇移明月，簟铺寒浪与谁同。
后庭宴|山意催寒，云容做暝。荒凉一幅江天景。苹洲渔唱寂无人，凭谁唤取眠鸥醒。可怜露重风多，落尽梧桐疏影。定应今夜，冷到鸬鹚顶。待不赋悲秋，奈秋来信紧。
后庭花|莺啼燕语芳菲节，瑞庭花发。昔时欢宴歌声揭，管弦清越。自从陵谷追游歇，画梁尘黦。伤心一片如圭月，闲锁宫阙。
后庭花|残花飞满帘前路。深沉院宇。许多心事谁传与。昼长无侣。欲凭莺语留春住。烟迷津树。纱窗一阵萧萧雨。闲愁几许。
后庭花破子|仙山回磴重，酒楼空翠中。霜落千门树，风清十庙钟。夕阳东，越王安在？鸦翻江上峰。
向湖边|芳草洲前，波皴细縠，冷浸贺家遗宅。一曲清流，是狂奴曾乞。任当年鼓震渔阳，铃霖蜀道，不改湖光澄碧。水底眠来，缅高风未息。我亦生平，雅抱烟霞癖。又千条柳线，漾三分春色。鸭绿粼粼，更新添几尺。荡兰桡，欲与浮鸥敌。恰船似天上坐，来将汰击。渺渺予怀，喜青山犹昔。
品令|掉又惧。天然个品格。于中压一。帘儿下时把鞋儿踢。语低低笑咭咭。每每秦楼相见，见了无限怜惜。人前强不欲相沾识。把不定脸儿赤。
品令|水寒江静。浸一抹青山影。楼外指点渔村近。笛声谁喷。惊起宾鸿阵。往事总归眉际恨。这相思□□谁问。泪痕空把罗襟印。泪应尽。争奈情无尽。
品令|幸自得。一分索强，教人难吃。好好地恶了十来日。恰而今较些不。须管啜持教笑，又也何须U织。U倚赖脸儿得人惜。放软顽道不得。
品令|迢迢征路。又小舸金陵去。西风黄叶，淡烟衰草，平沙将暮。回首高城，一步远如一步。江边朱户。忍追忆分携处。今宵山馆，怎生禁得，许多愁绪。辛苦罗巾，揾取几行泪雨。
品令|早不记，人间世。一洞潺潺春水。为今番天台逢仙子。费修行三世。便指青天起誓。道今生不二。终日奉妻尊遵妻旨。整一队小把戏。
品令|霜蓬零乱。笑绿鬓光阴晚。紫茱时节，小楼长醉，一川平远。休说龙山佳会，此情不浅。黄花香满。记白苎吴歌软。如今却向，乱山丛里，一枝重看。对著西风搔首，为谁肠断。
哨遍|荷沼未空，枫叶渐丹，略有林泉美。喜朝来一客款荆扉。似东山翛然高致。论乐旨。冥鸿自翔天际。霏霏谈屑皆名理。嗟縆瑟调琴，秦箫楚管，从来难谐俗耳。偶长吟白傅琵琶词。请试为诸君一弹之。四坐无哗，冰弦才拨，此声堪异。嘻。涧水泠泠，松风策策绕阶墀。急雨跳珠坠，琤瑽时密还稀。是浩浩平沙，嗈嗈群雁，数行高去复低飞。又苇岸横舟，渔家聚语，网罟遥夜，恍置身河伯惊相视。甚却顾萧斋共隐几。听砉然裂帛声止。翁起笑，谓千古绝调只吾师。定场贺老，如今安在，独有岐王宅里。开元法曲尚留遗。问人间知音能几。
唐多令|闷倚水窗寒。波纹似泪斑。仗轻身暂放心闲。书罢家言心耿耿，□□□上眉端。遥忆母慈颜。何时绕膝前。怅云天别绪频牵。喜得归宁期已近，凭尺素报平安。
唐多令|急景逼残冬。兼旬雪更风。感劳生人似征鸿。已到今年人日近，依旧是，雨蒙蒙。船尾响丁东。闲愁特地浓。倚篷窗梦也惺忪。见说明朝春又至，惊老大，忒匆匆。
唐多令|河上藕花舒，凌波拽翠裾。向黄昏夕照轻徐。过往闲人都看尽，谁记得钓翁壶？髫龀小兜襦，凫藏倚岸躯。趁无人摘罩头颅。只有杨枝怕人见，还急摆旧时须。
唐多令|常伴镜奁边。常随U瑁筵。费仙人种玉生烟。扫尽纤尘弹一曲，明月下百花前。笑我近来颠。邀君雪后天。喜同心兰蕙斯言。愿得一生长聚首，丝竹事乐中年。
唐多令|春水绿吴舲。江湖听雨程。二十年梦醒银灯。又是江南梅子熟，有几点打窗声。残月冷如冰。愁人心上明。一丝丝泪写吴绫。门外绿杨风正起，休念与落花听。
唐多令|凉意觉飕飕。庭阴暑渐收。又西风报到新秋。时序易迁人事改，哀乐感，注心头。愈老愈多愁。愁来不自由。好韶华已付东流。半世辛劳年耳顺，仍故我，此生休。
唐多令|烟柳锁重门。流莺不可闻。卷帘看芳草如茵。记得眉尖前度恨，依约认，远山痕。花外雨冥冥。香销酒半温。怯余寒犹倚笼薰。尽日闲愁消不得，何况是，又黄昏。
唐多令|倦枕寄渔乡。篷低被怯霜。月窥人多少思量。自是欲眠眠不稳，禁听得雁声双。和梦早催行。归来梅竹窗。小柴门分破闲忙。翻笑白云飞不定，谙得静憩诗床。
唐多令|愁绪接苍茫。花潮涌四厢。动书帏。点点星光。销得邻鸡清入骨，尽门外，着鞭长。归雁阻边墙。巢泥失旧香。约不住雨横风狂。纵遣心头终碍眼，浑不似，少年场。
唐多令|歌乐万松声。还家梦里听。算年来发已星星。又把茱萸勤远瞩，风雨候，却多晴。菊酿制颓龄。从游愧未能。路东西似隔千程。幸道黄河清有日，留眼在，看升平。
唐多令|何事别离轻。情怀雨地分。吴头楚尾几曾经。料得故山猿鹤也，应笑我未归人。越岭暮钟声。吴山接断云。数将来都是离情。记得临行私嘱U，切莫要过清明。
唐多令|飞镜露云头。金波水面浮。水晶宫今夜中秋。唤取官奴吹玉笛，香雾湿，锦云留。二客亦风流。螂川泛小舟。问何如赤壁黄州。坡老有灵应鼓掌，天地寄浮蝣。
唐多令|鸭队下南滩。轻波生尚寒。甚情怀不似春宽。草色远迷天际渌，人只在，小楼间。烟雨倚阑看。花风吹又残。料年年开落空山。寂寞斜帆临断岸，何日度，荔枝湾。
唐多令|乡思逐归鸦。关山隔暮霞。写离情人在窗纱。深院日高帘不卷，应念我梦天涯。秦塞路偏赊。蛮方日又斜。旧游情记得些些。桂径松堂联袂处，花作饵雪烹茶。
唐多令|芦叶满汀洲，寒沙带浅流。二十年重过南楼。柳下系船犹未稳，能几日，又中秋。黄鹤断矶头，故人曾到否？旧江山浑是新愁。欲买桂花同载酒，终不似，少年游。
唐多令|丛薄易黄昏。众星檐际繁。好山河生怕墓蟆吞。七宝催修成也未，一年事，彀销魂。秋色正平分。天风吹海云。甚仙人擎出金盆。只要高寒挨得过，怎秋月，不如春。
唐多令|苹末转清商。溪声供夕凉。缓传杯催唤红妆。慢绾乌云新浴罢，裙拂地水沈香。歌短旧情长。重来惊鬓霜。怅绿阴青子成双。说著前欢佯不睬，扬莲子打鸳鸯。
唐多令|暝色夺归鸦。秋风引断笳。任愁云糊住窗纱。黄叶声多灯影薄，又魂绕，旧天涯。魂绕旧天涯。珠帘燕子家。有当时春水春霞。一片夕阳烘涕泪，照江山，去帆斜。
唐多令|敧枕听西风。蛩阶月正中。弄秋声金井孤桐。闲省十年吴下路，船几度系江枫。辇路又迎逢。秋如归兴浓。叹淹留还见新冬。湖外霜林秋似锦，一片片认题红。
唐多令|淑景斗清明。和风拂面轻。小杯盘同集郊坰。著个U儿不肯上，须索要大家行。行步渐轻盈。行行笑语频。凤鞋儿微褪些根。忽地倚人陪笑道，真个是脚儿疼。
唐多令|画里碧云天。婵娟三五圆。小蓬莱群岛列襟前。中有诗魂来往路，蜿延处，折还连。美意自延年。浑忘岁月迁。念多情偶暖炉烟。曲曲为人愁遮断，挽春色，驻吟边。
唐多令|蛩絮短长更。凉侵衫袖轻。透窗棂淅沥风鸣。渐觉短檠多意味，好伴取读书声。四壁冷清清。孤帏影易惊。把桐君几上聊横。流水欲弹还又歇，残月落一天青。
唐多令|高柳暗藏鸦。池塘试听蛙。丽樵边戍鼓休挝。佳景正逢樱笋候，人半醉，泼新茶。宿酿不须赊。婆娑烛影斜。叹吾衰种故园瓜。羊仲支颐求仲笑，无好梦，到京华。
唐多令|疏雨过轻尘，圆沙结翠茵，惹红襟乳燕来频。乍暖乍寒花事了，留不住，塞垣春。归梦苦难真，别离情更亲，恨天涯芳信无因。欲话去年今日事，能几个，去年人？
唐多令|斜日淡芜烟。重阳又一年。怅垂杨几度飞绵。只把晴空山色看。多少恨倩谁笺。沙霭暗中原。横戈谁夜眠。尽今宵且醉花边。准拟来秋天气好，重把菊嗅芳妍。
唐多令|板渚柳枝横。津楼酒旆轻。旧繁华犹记芜城。正是浓春逢上已，多少事丽人行。年少爱风情。红妆识姓名。杜紫微此地曾经。今日鬓丝真老大，和燕子语平生。
唐多令|零露下长洲。云翻海倒流。素娥深不到西楼。忽觉断潮归去也，饮不尽一轮秋。城外土馒头。人能饮恨不。古人不见使吾愁，莫有横江孤鹤过，来伴我醉中游。
唐多令|斜日杏花收。微寒上玉篝。一重帘一段春愁。见说画屏灯也上，独自个下帘钩。无语自凝眸。螺峰敛碧秋。倚阑干照遍春流。门外绿杨风又起，便不皱怎教休。
唐多令|凫阵起前汀，横斜尚有亭。信兰桡径指南屏。欲踏凤凰山下路，金粉迹，已零星。渔唱最堪听，相邀倒玉瓶。问夷光何似湘灵。若使天公笺可上，先乞取，六朝青。
唐多令|明艳注秋波。轻松绾髻螺。怕逢人先敛双蛾。怯雨羞云情未稳，佳会少，远离多。梁绕忆清歌。兰舟肯再过。为他垂泪染香罗。欲倩鳞鸿将锦字，知别后，意如何。
啰唝曲|三月风和散曲尘，枝枝垂地每伤神。为君系得春心住，忍折长条送远人。
喜团圆|深秋丽景，屏堆紫菊，窗映红蕉。相如病渴狂心在，喜重逢娇娆。晨妆镜里，远山眉样，著意新描。如今肯再，钗分燕股，剪破鸾绡。
喜春来|梅残玉靥香犹在，柳破金梢眼未开。东风和气满楼台，桃杏拆，宜唱喜春来。
喜迁莺|评君谁似，似长松千丈，离奇多节。骨瘦棱棱，文高荦荦，今日□来仙阙。走卒识公容貌，酋虏问公官阀。更史馆，一编书多少，频添勋业。伟绝。今岁别。新绿名孙，又见枝生叶。底事七旬，双瞳如水，毕竟桂花方发。赐第彤墀秋早，又一瑶枢光洁。故人也，念相逢谁似，凤池同列。
喜迁莺|祥云笼昼。正梅花弄粉，岁寒时候。长记今朝，瑶台仙子，降作人间明秀。四德生来全备，绿鬓年年依旧。更满目，儿妇儿孙，森罗前后。知否。笙歌奏。去岁芳筵，好事今年又。寿烛高烧，寿词齐唱，满劝长生酒。元自荣华富贵，况复康宁福寿。愿此去，等鹤算龟龄，天长地久。
喜迁莺|蕉园未暑。罩一幄柳阴，软沙堤路。蓼紫过墙，葵红亚槛，潇洒只同衡宇。留客小窗话茗，商略金芽词谱。经年矣，剪清缸重听，褪花凉雨。愁去。修门外，断雁数声，残月如钩处。街鼓铜龙，分明西苑，执手翻疑南浦。谁溯野塘秋水，寻得鹭盟鸥侣。须独自，买渔舟来往，柘湖烟树。
喜迁莺|清和时序。望桂影渐生，薰风微度。挺秀金芝，传芳玉叶，天上瑞麟重睹，竞爽谢庭兰玉，信美西U鸳鹭。庆门里，把丹枝争折，青云平步。声誉。喧盛世，人咏少年，古锦囊中句。艺祖诸孙，宗王贤子，偏爱汝阳眉宇。画堂令辰称寿，愿与冈陵同固。更看取，继汧公勋业，东平茅土。
喜迁莺|飞来一纸。道移住留溪，遣怀赋此。秋雨潇潇，秋风淅淅，拚把愁肠惊喜。又作稚川移宅，漫说晏婴近市。心空净，境清闲，不怕阿侬羡死。否否，任凭他抱膝高吟，未必安便耳。红豆抛残，青山买得，翻怨今非昨是。肯使弯强压骏，付与黄冠草履。都休了，待归来，且自饮醇拥美。
喜迁莺|人汹汹，鼓UU，襟袖五更风。大罗天上月朦胧，骑马上虚空。香满衣，云满路，鸾凤绕身飞舞。霓旌绛节一群群，引见玉华君。
喜迁莺|榆叶里，楝花前。烧尽白矾烟。娇龙自走不须鞭。最喜是莺迁。歌羽歌，舞羽舞。人在掌中飞去。雾丝裙子本蹁跹。何处更留仙。
喜迁莺|芳春景，暧晴烟。乔木见莺迁，传枝偎叶语关关，飞过绮丛间。锦翼鲜，金毳软。百转千娇相唤，碧纱窗晓怕闻声，惊破鸳鸯暖。
喜迁莺|韶华骀荡。看化工尽力，安排春仗。薄雾霏烟，软风轻日，物态与人交畅。鸟声弄巧千调，楼影垂空十丈。乱花柳，粲宝钿缨络彩丝帷帐。佳赏。辉艳冶，笑语盈盈，花面交相向。歌运长缫，酒凝深碧，和气盎然席上。好春易苦风雨，人意难逢舒放。但拍掌。醉陶然一笑，忘形天壤。
喜迁莺|韶年淑气。正梅吐寒香，柳含春意。老稚欢呼，闾阎歌颂，白昼江城鼓吹。翘首中天昨夜，南极一星吴瑞。朝来报道宴启黄堂，悬弧佳会。堪记。羡使君，年少飞腾，五马人生贵。彩服怡亲，青云有子，满眼天伦乐事。已睹龚黄政迹，伫看夔龙遭际。他年纵老手挥毫，大书遗惠。
喜迁莺|世情冰尽。算耐久祗是，陇头芳信。惆怅人间，几千年□，留得陆郎馀韵。朔云解识花意，遮断疏狂蝶粉。岁寒了，狂风传香远，月移影近。清润。无点涴，不曰坚乎，如玉真难尽。除宋广平，与林和靖，肉眼有谁能认。仙丰道骨如许，相对霜髯雪鬓。长健也，好年年管领，春光随分。
喜迁莺|隔江人远。一别几何年，鬓毛都换。但十柴桑，难寻句曲，到处堪留堪恋。衣上黄尘不落，望垄首浮云变。犹相忆，在庐江旧第，芹泥桥畔。可念书画室，半榻琴箫，几树花零乱。人寄南窗，诗传北郭，莫道未还东苑。我亦西泠借住，须有日烟霞结伴。邻居好，看墙头过酒，那时相见。
喜迁莺|物中双美。惟邺县双凫，禹门双鲤。太华双莲，蓝田双璧，剑丰城而已。争是一门双秀，又是一朝双喜。人总道，机云双陆，同年弧矢。希耳。会见这，双桂连芳，双鹄冲霄举，鱼诏双金，带横双玉，惟道无双国士。但愿双英双戏彩，且直与双亲儿齿。愿岁岁，见东风双燕，满城桃李。
喜迁莺|岁华将近。得昨夜一枝，江南佳信。建水城中，武夷峰上，恰属老人星分。间世挺生贤哲，贾马文章清俊。推太守，想区区百里，难淹良骏。舆论怀报也，暂把玉山，寄与丹青晕。寿旦方临，祠堂其立，底事古今谁胜。自有养生妙诀，赢得朱颜芳鬓。犹更好，佩金鱼宝带，凌烟优选。
喜迁莺|青鼠帽，紫貂褕。春暖百花初。井华满注水精盂。窗日晒红鱼。中庭悄，雏尼报。池北朱梅开早。慵拈针线罢温书。花底学摴蒱。
喜迁莺|欲明真趣。便扫荡多方，亡羊岐路。脱落皮毛，惟存真实，绝尽向时行步。一朵玉莲开展，不受纤尘点污。收绛雪，饮玄霜依旧，神丹圆聚。自得无疑虑。独向翠微，手植无根树。景气横空，灵源浴月，光彩一时挥布。万斛宝珠莫比，拥护收藏坚固。神莫测，鬼难呼，功满骖鸾归去。
喜迁莺|风涛如此，被闲鸥诮我，君行良苦。槲叶深湾，芦窠窄港，小憩倦篙慵橹。壮年夜吹笛去，惊得鱼龙嗥舞。怅今老，但蓬窗紧掩，荒凉愁愫。别浦。云断处。低雁一绳，拦断家山路。佩玉无诗，飞霞乏序，满席快飙谁付。醉中几番重九，今度芳尊孤负。便晴否。怕明朝蝶冷，黄花秋圃。
喜迁莺|秋怀谁写，听一声金缕，同倾芳酒。娇啭林莺，圆累珠串，春在碧罗云袖。宫中磬簧齐发，字外五音何浏。坐闲友。道江南风月，此声无有。回首。伤离久。三叠阳关，不到青青柳。得意石州，片帆云影，翻动海山明秀。风流故家未减，自笑杜陵衰叟。再相遘。卷中人正好，崔徽消瘦。
喜迁莺|街鼓动，禁城开，天上探人回。凤衔金榜出云来，平地一声雷。莺已迁，龙已化，一夜满城车马。家家楼上簇神仙，争看鹤冲天。
喜迁莺|路漫漫，夜迟迟，今夕共支持。玉阶轻雾月昏时，何处画堂西。千万点，千万片，是泪是灯难辨。更添千万雨丝丝，人物两凄迷。
喜迁莺|月波疑滴。望玉壶天近，了无尘隔。翠眼圈花，冰丝织练，黄道宝光相直。自怜诗酒瘦，难应接许多春色。最无赖，是随香趁烛，曾伴狂客。踪迹。谩记忆。老了杜郎，忍听东风笛。柳院灯疏，梅厅雪在，谁与细倾春碧。旧情拘未定，犹自学当年游历。怕万一，误玉人夜寒帘隙。
喜迁莺|升平无际。庆八载相业，君臣鱼水。镇抚风棱，调燮精神，合是圣朝房魏。凤山政好，还被画毂朱轮催起。按锦辔。映玉带金鱼，都人争指。丹陛。常注意。追念裕陵，元佐今无几。绣衮香浓，鼎槐风细。荣耀满门朱紫。四方具瞻师表，尽道一夔足矣。运化笔，又管领年年，烘春桃李。
喜迁莺|家山轻别。记枫坞晚行，帽茸冲雪。几树斜阳，百年华屋，俛仰寸肠都绝。回首湘江，今日依旧，玄冥时节。沉恨里又吹葭灰，垂檐冰折。修越。关河阻万里烟尘，偃蹇虹蜺结。废沼流澌，疏寮滴雨，一样为人凄噎。待教夜来归梦，常恐洞庭波阔。怎消遣对空樽自泣，天涯孤月。
喜迁莺|腊残春未。正候馆梅开，墙阴雪里。冷艳凝寒，孤根回暖，昨夜一枝春至。素苞暗香浮动，别有风流标致。谢池月，最相宜，疏影横斜临水。谁为。传驿骑。陇上故人，不见今千里。寄与东君，徒教知人，别后岁寒清意。乱山万叠何在，但有飞云天际。故园好，早归来，休恋繁桃秾李。
喜迁莺|云叶乱，月华光。罗幕卷新凉。玉醅初泛嫩鹅黄。花露滴秋香。地行仙，天上相。风度世间人样。悬知洗盏径开尝。谁醉伴禅床。
喜迁莺|鸠雨细，燕风斜。春悄谢娘家。一重帘外即天涯。何必暮云遮。钏金寒，钗玉冷。薄醉欲成还醒。一春梳洗不簪花。孤负几韶华。
喜迁莺|暑风凉月。爱亭亭无数，绿衣持节。掩冉如羞，参差似妒，拥出芙渠花发。步衬潘娘堪恨，貌比六郎谁洁。添白鹭，晚晴时，公子佳人并列。休说。搴木末。当日灵均，恨与君王别。心阻媒劳，交疏怨极，恩不甚兮轻绝。千古离骚文字，芳至今犹未歇。都休问，但千杯快饮，露荷翻叶。
喜迁莺|香尘盈箧。是旧日赐来，宫罗叠雪。服艾衣清，浴兰汤暖，输与个人娟洁。性巧戏拈针缕，蹙得虎儿狞劣。鬓半亸，贴朱符翠篆，同心双结。愁绝追楚俗。独吊湘累，日映沉菰叶。彩鹢浮空，鸣鼍聒昼，十里翠红相接。漫有倚空栏槛，谁把朱帘高揭。归去也，听叩舷儿女，尚传歌阕。
喜迁莺|徙溟鹏息。正楼倚望京，门题通德。干国镶材，填胸杰构，无那眼翚革。乾坤草亭歌啸，天地蘧庐幕席。共尊酒，对山河风影，凭阑今昔。真逸。今几见青琐绿墀，太半扬雄宅。陶令南窗，谢公北顶，高卧不惊潮汐。湖山更闻割据，占取一天澄碧。近南斗，恁壮怀不分，闲居消得。
喜迁莺|云蒸雷动。庆瑞岳降真，祥生申甫。元后慈贤，勋臣英烈，百世显光家谱。久许致身忠孝，何止满怀今古。听舆论，是侯王苗裔，神仙俦侣。争睹藩尹盛，刑揩政成，和气横眉宇。北阙莺花，西湖风月，旌骑稳游天路。福海寿山无比，烂醉黄堂歌舞。正荣耀，有华姻宠授，清朝恩数。
喜迁莺|荷风乍暖。恰红版桥头，骊驹唱缓。待诏公孙，弹琴司马，挟策争游上苑。万里鹏飞在望，看翠幕传金盏。况前路，有漳台花柳，郦亭丝管。迤逦揽辔处，大道秋光，不觉长安远。丞相延来，通侯载去，户外车尝满。他日玉堂堪继，喜大小皆贤阮。装衣待，来年红杏，为君裁剪。
喝火令|梦远疑无准，愁多恐废眠。菊花时节薄凉天。只恨花从愁里发，月向别来圆。转瞬秋将老，含情夜似年。诗心一缕袅炉烟。记否凭肩，记否碧窗前。记否灯青人睡后，昔昔教调弦。
喝火令|整处原临鹊，愁来怕对鸾。一奁照遍小屏山。多少悲欢离合，难讳两眉弯。赏鉴情无隐，消磨骨自坚。何因挂向碧罗天。当作天边，明月十分圆。当作天边明月，长是十分圆。
喝火令|山色轻于茜，溪光碧若罗。谁家水榭瞰清波。试问严陵风景，较此果如何。远水田千罫，平桥雨一蓑。几株春树绿婆娑。记得富春江上画船过。记得画船窗里弦索，玉人歌。
喝火令|残暑留余热，罗纨尚未捐。露华庭院早秋天。又到一年今夕，七见月团圆。深草藏萤火，凉蝉咽柳烟。生憎虫语太缠绵。恼煞喓喓，恼煞搅人眠。恼煞几重花影，和月到帘前。
喝火令|水闭凉虹国，山藏小凤家。银河飘泊古来槎。望断瑶天铢佩，姑射在金沙。有约曾凭月，相思便寄花。江南可也一枝斜。因甚前盟，因甚不关他。因甚梦衾香雾，今夜又寒些。
四犯令|伤心莫问江南柳。处处名山有。碎墨零脂都不朽。看白日，销醇酒。今生拚与长相守。耐得凄凉否。莫笑黄金轻脱手。恩与怨，思量久。
四犯剪梅花|伤心休问，只风儿也勾吹将人老。刬地排空，总没些分晓。城乌去了。又唤起钿车声早。汉苑秦宫，千门万户，飘残多少。古今去来如鸟。把狗屠骏市，往事都扫。似絮羁魂，怎禁他颠倒。江南梦杳。敢吹遍天涯芳草。故国飘零，画船听雨，甚时重到。
四犯剪梅花|翠眉重扫。后房深自唤小蛮娇小。绣带罗垂，报浓妆才了。堂虚夜悄。但依约鼓箫声闹。一曲梅花，尊前舞彻，梨园新调。高阳醉玉山未倒。看鞋飞凤翼，钗梁微袅。秋满东湖，更西风凉早。桃源路杳。记流水泛舟曾到。桂子香浓，梧桐影转，月寒天晓。
四犯剪梅花|酒潮春澈。梦唐昌寂历，碎帘香月。约钿旧寒，怨东风轻别。翻飞楚蝶。话酸苦绮肠双结。珠箔归迟，云裳解后，翠禽啼歇。冰栏几回凭热。认残妆半亸，镫影红怯。对镜明朝，怕琼枝成雪。金衣劝折。尽万绪篴阑歌咽。麝粉愁新，檀心泪冷，海仙千劫。
四犯剪梅花|翠酣红倦。正迷香睡蝶，密围窥燕。幄锦团娇，怕东风愁卷。传签午宴。六铢重舞，霓裳初遍。碧唾琼盂，霞承雒步，花移春院。玉环醉妆乍见。沈香亭北，曾斗蓉面。凤佩羞衔，伴露痕轻剪。倾城恨远。梦云逐雨花飞散。国里青芜，年芳换了鬘天壶箭。
四犯剪梅花|糁空梅雨，酿琼浆万颗，炎精金铸。重压低枝，灿黄珠如许。上林谁注。号卢橘几人遗误。旁拂高临。清词最爱，谢瞻之赋。毛公旧坛西路。似永安禅舍，渺在何处。花下桥边，闭门人又去。年年摘取。也应厌故园长住。磊落京都，何时恣剥，华林四榭。
国香|伏雨收迟。对木奴青小，一树垂垂。东陵旧畦仙种，无此高枝。攀摘烟梢嫩蒂，响潭水浣借香荑。连帆估船载，白下廊边，佛手同携。筠篮争早市，数囊钱换得，归付妖姬。枕函边贮，消领好梦回时。剖酿鹅儿清浅，约溪翁满引匏卮。休忘趁秋社，斸长镵，买种山篱。
国香|红染芙蓉。似晓霞丽日，秋满珠宫。瑞彩朝来，都做和气葱葱。共庆龟台降祉，化均凤历同风。升平助阴化，奉养馀闲，翰墨鸾龙。群仙移彩仗，尽红妆玉带，乐震霜空。响入千岩，芳桂香散房栊。劝寿天颜有喜，奉觞雁序雍容。蟠桃待从此，岁岁今朝，荐酒瑶钟。
国香|露浥烟融。是玉盘迸泪，染出春工。亭亭佩环无语，太液西东。阅尽苍凉天水，殢人想颦绿羞红。王孙旧身世，乱剪冰绡，弹满鲛宫。白头簪未许，甚遗芳卷里，倾国偏逢。翠销陈浅，微步难认仙蓬。夜夜思君北渚，伴月明还绕湘丛。江南断肠后，梦落空洲，一笛苹风。
国香|积岁东西。竟吴船望断，两地金鼙。江波照愁无计，更上梁溪。始记秦皇岛北，海云空曾睹青齐。风枝共胡越，弃铗归来，恰涌鲸鲵。十年飘泊处，数雄关吊月，独倚天低。乱山围梦，残塞犹逞霜蹄。万里平沙画角，又吹送衰草荒鸡。诗囊看收拾，种得芝兰，才好莺啼。
国香|裂叶风轻，任垂垂压树，颗重难圆。孕犀也同缑圃，只欠瓤鲜。竞向霜前采摘，遍红楼酥手堆盘。馀馨染罗袖，绝胜金猊，凤沫重翻。晓来香更好，是纹窗未启，绣幔初褰。惹伊爱玩，爪痕著便成斑。似解空闺幽独，替相思抱苦含酸。行行武陵路，转忆年时，愁对秋山。
垂丝钓|翠帘昼卷。庭花日影初转。酒力未醒，眉黛还敛。停歌扇。背画阑倚遍。情无限。怅韶华又晚。锦鞯去后，愁宽珠袖金钏。碧云信远。难托西楼雁。空写银筝怨。肠欲断。更落红万点。
垂杨|偷弹老泪。向短亭话别，兰舟重舣。韵咽寒箫，断肠听到篷窗底。渔滩风定芦花起。破霜色天涯行李。晚来潮催送秋心，共故人千里。犹记题诗旧邸。染京洛暗尘，醉春游骑。戍鼓惊秋，梦魂还渡桑干水。连村黄叶围残垒。雁声在斜阳红里。何时一笛山楼，杯共洗。
垂杨|琴川露冕。正稻乡啖栗，掇来行辇。过了重阳，U鸡蒸糯秋初饯。篮舆载梦黄藤软。乱青U岭寒犹浅。背晴湖微绚丹枫，望剑门珠泫。谁数三峰旧典。剩高鸟野云，独流孤眄。径入维摩，散花天气温风转。千年唐桧无人辨。宋梅老唯余断片。问山镂孰话游，雍王四便。
城头月|鹭江一别何时晤。追忆多成趣。藏海观涛，留云听雨。来去黄家渡。游踪遍尽江南路。最是逗人处。红荔横舟，黄花展墓。相对教无语。
城头月|纱窗坐守风和雨。郁郁无情绪。偏是酴醾，迟迟不放，故意留春住。玄都观里桃无主。柳更狂飞絮。呆极东君，深红落尽，还不言归去。
城头月|工夫作用中宵昼。点化无中有。真气长存，童颜不改，底用呵磨皱。一身二五之精媾。积得婴儿就。试问霞翁，三田熟未，还解飞冲否。
塞垣春|乱碧铺新野。渐暖润轻貂卸。风帘欲启，麝煤先烬，心绪难画。为忆人变尽头丝也。更血泪频挥洒。系兰情红笺在，叠成方胜谁写。长记绮窗前，清才斗词韵骚雅。送别已经秋，但悬望朝夜。怕题将锦字，封寄厌厌，坐石栏桐阴下。竹叶正堪饮，闷来还独把。
塞垣春|酿雪魂蠕动。到九夏，新苗耸。孤根太素，一茎生翠，驼背微肿。是药根，又是春蚕蛹。究物化，区何种。冱寒天，阳和性，一锄身世如梦。芳宴锦筵开，花樽畔今作清供。故国指西番，凑山路无缝。笑官园，菜把成例，劳千里寄来青丝笼。别族待秋影，露萤飞碧垄。
塞翁吟|散发寻秋水，还照野客龙钟。画阑外，绮霞胧。闲暮霭青红。情人最好秦淮在，清露夜浣芙蓉。泛锦瑟，换秋风，诉弦柱西东。悤悤。前欢逝，针楼梦窄，新会渺蓬山路重。有怀里江郎恨赋，又堪对小别销魂，短烛孤篷。垂杨系稳，冷酒荒波，沈醉霜枫。
塞翁吟|草色新宫绶，还跨紫陌骄骢。好花是，晚开红。冷菊最香浓。黄帘绿幕萧萧梦，灯外换几秋风。叙往约，桂花宫。为别剪珍丛。雕栊。行人去秦腰褪玉，心事称吴妆晕浓。向春夜闺情赋就，想初寄上国书时，唱入眉峰。归来共酒，窈窕纹窗，莲卸新蓬。
声声慢|红炉围锦，翠幄盘雕，楼前万里同云。青雀窥窗，来报瑞雪纷纷。开帘放教飘洒，度华筵飞入金尊。斗迎面，看美人呵手，旋浥罗巾。莫说梁园往事，休更羡越溪访戴幽人。此日西湖真境，圣治中兴。直须听歌按舞，任留香满酌杯深。最好是，贺丰年天下太平。
声声慢|贝经翻罢，檀篆薰残，山屏镇日潇潇。散遍天花，人间犹话灵箫。门前涨添鸳水，问新来谁系兰桡。瑶台畔，乍春云悄倚，写尽无聊。还忆莲帷人病，渐佛妆慵整，闲了珠翘。梦怯清钟，分明身似芭蕉。相怜画窗瘦影，倩留题衫角裙腰。空费泪，又枫江凄断暮潮。
声声慢|听残腊鼓。吹暖饧箫，凤城柳弄轻烟。检点春衫，宵来换了吴绵。啼莺唤愁未醒，锦屏深惯倚恹恹。朦胧语，问人间何世，月地花天。还剩浮生几日，尽伤心付与，浅醉闲眠。无赖斜阳，为底红到楼边。繁香又都吹尽，费冰毫多事题笺。人空瘦，到明朝怕启绣奁。
声声慢|梅黄金重，雨细丝轻，园林雾烟如织。殿阁风微，帘外燕喧莺寂。池塘彩鸳戏水，雾荷翻千点珠滴。闲昼永，称潇湘竿叟，烂柯仙客。日午槐阴低转，茶瓯罢清风顿生双腋。碾玉盘深，朱李静沈寒碧。朋侪闲歌白雪，卸巾纱樽俎狼藉。有皓月照黄昏，眠又未得。
声声慢|衡门养浩，匮玉藏辉，营营守拙忘机。手握乾坤，身生万化维持。气滚三田日日，斡一渠流转时时。百骸理，显琼浆止渴，玉液充饥。浴出元神妙体，契圆成，了了动静熙熙。不没不生，虚界体段无疵。卓尔惺惺独立，傲空空实际无为。乐真趣，显德风远扇，道纪高提。
声声慢|长真稽首，遍覆诸贤，修行只要心坚。战战兢兢，日上常恐生愆。淡素清贫柔弱，未安宁休做词篇。真功行，在摧强挫锐，寂寞忘言。无则巡门乞化，对人前休骋，俊雅风颠。藏伏光辉，默默锻炼丹田。千朝功夫做就，这些儿暗里相传。功行满，跨祥云归去朝元。
声声慢|接垄铺茵，窥垣亸艳，踏青还惜韶光。瘦蝶飞来，也添一度眠香。满路碾红翻白，拥归轮紫陌堤长。愁自远，算番番开落，只送斜阳。正日容欹态掩，任草埋高下，鹃诉凄凉。一缕香心，犹牵一寸柔肠。可有金牌旧字，尚关情画粉池塘。春梦远，只当年金谷已荒。
声声慢|西风坠绿。唤起春娇，嫣然困倚修竹。落帽人来，花艳乍惊郎目。相思尚带旧恨，甚凄凉未忺妆束。吟鬓底，伴寒香一朵，并簪黄菊。却待金盘华屋。园林静多情怎禁幽独。蛱蝶应愁，明日落红难触。那堪雁霜渐重，怕黄昏欲睡未足。翠袖冷，且莫辞花下秉烛。
声声慢|玉环风色，斜倚栏干，珊珊有恨无力。深径谁听，风雨夜来狼藉。上阶三两蝴蝶，悄无声飞过墙北。春去也，绿连天，墙外寻春无迹。万里深闺消息，任月底黄昏，碎阴欹侧。流水吴宫，闲梦暗伤南国。珠帘更垂绣户，付何人深寻细觅。算只有社燕去，相寄怨忆。
声声慢|花前月下，好景良辰，厮守日许多时。正美之间，何事便有轻离。无端珠泪暗蔌，染征衫点点红滋。最苦是殷勤密约，做就相思。咿哑橹声离岸，魂断处高城隐隐天涯。万水千山，一去定失花期。东君斗来无赖，散春红点破梅枝。病成也，到而今著个甚医。
声声慢|瑶宫何季，放却琼花，花繁以后初晴。玉琢千山，远林一带深青。缠腰略嫌黯淡。点红微应是梅横。香隐隐借泠风送远，薰到闲庭。人困寒楼多日，总低眉嗔怨花事零丁。乍遇良时，匆忙邀唤卿卿。欣教雪绒没靴，印双双深浅同行。相执手。就梅花缘证此生。
声声慢|荷衣消翠，蕙带馀香，灯前共语生平。苦竹黄芦，都是梦里游情。西湖几番夜雨，怕如今冷却鸥盟。倩寄远，见故人说道，杜老飘零。难挽清风飞佩，有相思都在，断柳长汀。此别何如，一笑写入瑶琴。天空水云变色，任愔愔山鬼愁听。兴未已，更何妨弹到广陵。
声声慢|蟾窟分霜，蜂窠借蜡，沉烟重捣瑶房。好写鲛绡，休教零落天香。盈盈钿肌微润，似汉娇乍试新妆。料此后，便人间天上，同舞霓裳。词客南田何处，只一枝仙影，苦费诗肠。金粟前身，恒娥犹识清狂。花阴如梦花魂冷，算如今合伴檀郎。还溯远，想当年秋满玉堂。
声声慢|柳塘残月，水阁明霞，栏杆十二新晴。弄影霏香，东风吹遍园亭。帘前几番芳讯，勒花梢燕子寒轻。最怕是，隔红墙弹鹊，缀上金铃。吟罢焦桐漫抚，向疏棂曲槛，独自闲凭。百五韶华，都教付与啼莺。催动千林晓色，听数声画鼓春城。无人会，是搓酥滴露，一种柔情。
声声慢|窗纱低卷，夜色清凉，银河浪影悠悠。曲径鸣蛩，未秋先已怀秋。飞萤乍来乍去，小齐纨欲扑还休。看不定，向花阴深处，乱闪人眸。才道诗情清绝，净浮云朗映皓月当头。十二栏杆，应怜好景难留。当年玉笙妙韵，和琼箫共倚秦楼。时易过，对金波重引旧愁。
声声慢|灯昏香烬。屏掩帘垂，霜风划地凄紧。冷落东篱，还是送秋将近。忽听数声哀雁，下虚窗一行云影。似怨语，感离魂过尽也无乡信。月浸寒塘烟暝。叹孤飞断苇欲栖难温。水远天长，博得雪泥纤印。歧途更怜矰缴，望关山偏多别恨。又几度，警愁暝清泪独揾。
声声慢|牵萝人瘦，倚竹天寒，故山丛桂谁留。赁庑依然，婿乡小隐风流。菱花倩描冷黛，上眉痕总带些愁。愁细问怕玉梅开矣，犹滞归舟。莫更牛衣中夜，笑十年英梦，都付悠悠。天际苹鸿，而今也学莲鸥。瑶琴听伊弹罢，醉金尊我拂吴钩。同证取，看五湖烟水，片席高秋。
声声慢|黄金炫彩，璎珞垂珠，麝尘浮动春宵。细叶笼烟，横斜几茁倡条。蛮熏暗沾襟袖，度花阴新月如钩。闲伫立，听响沈万籁，更漏迢迢。人世沧桑易换，尽华年惨绿，轻付春潮。红豆抛残，寸心宛转红蕉。孤灯夜窗无语，想茂陵病骨能销。情绪恶，便迷离梦也无聊。
声声慢|修行门户，叙次通知，先须屏子休妻。猛舍尘情，寂寞潇洒相宜。无则街前展手，御寒时纸布为衣。随缘过，守清贫柔弱，火灭心低。日用擒猿缚马，处无为清净，暗契真师。境灭心忘，神凝气结灵芝。得得逍遥自在，任诗词劝诱愚迷。功行满，指蓬瀛路稳，跨朵云归。
声声慢|瘿除人我，冰冷高低，唤惺今是昨非。检教灵质，枉受万劫沉迷。况遇真风大阐，要诸仙选陀名题。显一志，敢泥抛骨肉，屣弃轻肥。觅个烟霞妙趣，息诸缘妄想，落魄无为。保护一真，洞照力尽严持。安泊元空妙体，显灵光出入相随。前途了，决平登觉岸，稳步仙梯。
声声慢|百花洲畔，十里湖边，沙鸥未许盟寒。旧隐琴书，犹记渭水长安。苍云数千万叠，却依然一笑人间。似梦里，对清尊白发，秉烛更阑。渺渺烟波无际，唤扁舟欲去，且与凭阑。此别何如，能消几度阳关。江南又听夜雨，怕梅花零落孤山。归最好，甚闲人，犹自未闲。
声声慢|窈窕文窗，朦胧花影，无聊旧径重游。草绿闲阶，珠帘不上银钩。无情垂杨自碧，弄丝丝未解人愁。记当日，钗虫对剔，细语绸缪。惆怅而今两地。望盈盈一水，难泻离忧。徙倚江亭，教人错认行舟。一幅芸笺欲寄，劝加餐，难觅庚邮。频屈指，倚风前惟盼三秋。
声声慢|江涵石瘦，雪压桥低，森森万木寒僵。不是争魁，百花谁敢先芳。冰姿皎然玉立，笑儿曹粉面何郎。调羹鼎，只此花馀事，说甚宫妆。松竹岁寒三友，恨竹污晋士，松涴秦皇。雪魄冰魂，回首世上无香。西湖有人觅句，但知渠清浅昏黄。奇绝处，五更初横月带霜。
声声慢|山风古道，海国轻车，相逢只在东瀛。淡薄秋光，恰似此日游情。休嗟鬓丝断雪，喜闲身重渡西泠。又溯远，趁回潮拍岸，断浦扬舲。莫向长亭折柳，正纷纷落叶，同是飘零。旧隐新招。知住第几层云。疏篱尚存晋菊，想依然认得渊明。待去也，最愁人，犹恋故人。
声声慢|石中隐玉，蚌内藏珠，须凭匠手功夫。里面真光，显现恰似元初。欲要明心识性，把般般打破空虚。清净处，见天如玉案，秋夜蟾孤。自是十方明彻，握阴阳枢要，尘垢难拘。古往达人，因此妙入无馀。论甚千枝万叶，与儒门释道同居。常归一，证圆成了了，得赴仙都。
声声慢|春光难问，烟草忘情，凭将彩管新声。宫额初消，雕梁紫燕声声。湘帘半掩影碧，画阑干几树鹃声。杏花下，把琼箫低按，试学秦声。绮陌香车竞艳，听清歌缓缓，是处春声。小院人闲，飞花悄悄无声。松风忽来绣户，韵生凉吹作涛声。更有那，杨柳外莺语数声。
夏云峰|守株林。无作用空处独卧高岑。石枕草衣偃仰，极目观临。水桃山杏，随分吃且盗阳阴。款款脱尘躯俗状，三叠琴心。舞胎仙论浅深。自然见不须重恁搜寻。已通玄妙，得步琼林。玉花丛里，从此便养透真金。莹静与清风皓月，长做知音。
多丽|水云乡，不知何事凄凉。看长川明灯子夜，依然旧日秋光。羽衣宽歌翻湘月，银屏护鬓惹天香。柔橹冲波，幽花媚客，几年湖海送清狂。问佳丽淡烟轻粉，蝶怨板桥霜。谁知得白头孤旅，犹近欢场。笑楼台西风换尽，故园莺燕谁忙？汜人归早捐汉佩，词仙老还办吴航。尘墨题襟，翠樽话雨，紫萸重对内家妆。荡客思古怀零乱，烟柳锁斜阳。愁无托，醉携鸥鹭，共听沧浪。
多丽|问昭亭故迹遗留多少。有良朋青鞋布袜，穿云烂漫寻讨。爱苍霞翩然放杖，仰层峰高挂啼鸟。碧瓦朱栏，飞楼涌殿，夜游秉烛，催觞到晓。步荒祠欲呼谢李，冥冥苍苔悄。凌风去齐州九点，长空飘渺。但绝顶翠微未上，夹路苍髯犹小。好重来追寻奇趣，丹梯那便龙鳞老。蹭蹬归期，安排诗律，破除万事深杯好。更回首白龙黄鹤，仙迹天南绕。崚嶒处，石耸遗坛，麻姑仙爪。
多丽|万燐青。压波烟雾冥冥。好湖山，鞠为茂草，晚钟咽断南屏。梵王宫枯杉啼鴂，精忠院断甃栖萤。柳悴堤荒，梅薪鹤瘗，六桥风月恁凋零。更惨绝，千堆白骨，滞魄永难醒。空携得一樽浊酒，浇上孤亭。忆当年诗坛酒社，名流麇集西泠。七香车艳招蛱蝶，百花舫红引蜻蜓。劫过云飞，人来梦换，万家野哭不堪听。剩几个湖乡旧侣，霜鬓各星星。沧桑感，一行泪雨，洒过前汀。
多丽|晚风清，淡云卷尽轻罗。看银蟾初离海上，万里碧汉澄波。碾云衢玉轮缓驾，照山影宝镜新磨。光彻庭除，寒生绮席，无聊清兴助吟哦。共宴赏明宵天气，晴晦又知他。无眠处，衣濡湛露，目断明河。念年来青云失志，举头羞见嫦娥。且高歌细敲檀板，拚痛饮频倒金荷。断约他年，重挥大手，桂枝须斫最高柯。恁时节清光比似，今夕更应多。功名事，到头须在，休用忙呵。
多丽|玉人家，画楼珠箔临津。托微风彩箫流怨，断肠马上曾闻。宴堂开艳妆丛里，调琴思，认歌颦。麝蜡烟浓，玉莲漏短，更衣不待酒初醺。绣屏掩枕鸳相就，香气渐暾暾。回廊影，疏钟淡月，几许消魂？翠钗分银笺封泪，舞鞋从此生尘。任兰舟载将离恨，转南浦背西曛。记取明年，蔷薇谢后，佳期应未误行云。凤城远楚梅香嫩，先寄一枝春。青门外，只凭芳草，寻访郎君。
多丽|笑栖香，从来苑废台荒。忆侯门繁华何在，分明梦觉黄梁。便经营乌衣逆旅，只收藏半榻缥缃。未许容愁，岂能容膝，药阑花榭懒商量。镜奁移琉璃研侧，睡鸭篆烟旁。正相对空庭花雨，屏上潇湘。伴今生笺啼墨泪，血柘心死何妨。纫幽兰犹堪为佩，裁萱草可得忧忘。残粉飘梅，新黄染柳，谢家风景旧池塘。U题处凄清小阁，照乘夜珠光。人俱羡长杨赋手，秋水篇章。
多丽|倚清秋，青山黄叶悠悠。检将来零编剩稿，送归净土藏收。记当年晓风残月，东西走敝尽羊裘。野水鸥盟，寒云鹤梦，绝佳诗料咏清幽。只无奈牢骚哀怨，容易到心头。空赢得郊寒岛瘦，壮志都休。酹香醪，深深再拜，祝卿魂魄无忧。贮奚囊，花笺百幅矗孤冢，石碣长留。可待追思，更谁凭吊，更谁剔藓认荒丘。但满地斜阳衰草，虫语诉啾啾。徘徊处，从今添得，一段新愁。
多丽|叶声干。亭皋晼晚天寒。奈西风彩云吹散，高楼犹揭朱幡。燕莺惊几林霜露，鸦鹜闹一角江关。草木苍凉，尘烟凋悴，挽将斜日照颓颜。好秋色漫伤迟暮，欹帽醉看山。徘徊处落花前度，流水人间。问征夫天涯归未，古原羸马班班。射潮回锦衣树老，猎火起云梦旗殷。埽叶闲情，停车怅望，岁寒消息总迷漫。暗自抚婆娑生意，哀怨正无端。还留取相思豆子，开匣休弹。
多丽|小庭阶。帘栊婀娜蓬莱。恨匆匆归鸿度影，东风摇荡情怀。不多时见他行过，霎儿后依旧回来。银U双鬟，玉丝头导，一尖生色合欢鞋。麝香粉绣茸衫子，窄窄可身裁。偶回头笑涡透脸，蝉影笼钗。忆疏狂随车信马，那知沦落天涯。豆蔻初可怜春早，菖蒲晚难见花开。红叶波深，彩楼天远，浪凭青鸟信音乖。等闲是这番迷眼，无处可安排。行云断梦魂不到，空赋阳台。
多丽|染吴绡。非云非雾飘飘。彷佛见冰轮挂起，玉台小镜偏高。药栏斜明妆依约，银床近素影飘姚。手半垂时，肩微亸处，却疑悬想思摇摇。还闲倩名花作伴，掩映越生娇。却有个司花侍女，汲水匀浇。看转过辘轳金井，低头欲避花梢。宛相怜星眸对盼，如相语粉舌同调。怨寄莲砧，寒侵藕袜，瘦来真是楚宫腰。知何日还随夫婿，射雉向如皋。应赢得嫣然一笑，尽把愁消。
夜半乐|断云尚滞天半，沈阴十日，寒意生庭户。更箭激酸风，柝铃凄语。素衾空叠，香篝未暖，夜长和影相偎，乱愁千缕。念绣阁深盟竟谁主。泪痕枕畔点点，别鹤慵弹，病鸾羞舞。漫独下芳阶留连私步。翠萝升壁，苍菭掩径，树头已是花稀，乳莺啼苦。问春色漂流向何处。倦旅惟是，闷酌春醪，暗吟愁赋。叹楚峡迢遥更无路。想行云朝暮自有神仙侣。帘半卷隐隐瞻鸾驭。露寒清影吹箫去。
夜合花|雨锁珠帘，云迷玉洞，问谁消损刘郎。涛笺悄展，瞒人袖底深藏。露微泫，月交光。想兰舟曾舣横塘。就阑干倚，花融素袂，脂敛轻妆。丝丝曲尽回肠。犹恋诗心酿泪，雪腕留香。罗屏荐影，相思讳说鸳鸯。寻同梦，隔重墙。是情钟不是痴狂。几番风暖，红窗絮语，著意商量。
夜合花|蝶粉沾衣，燕泥落几，闲来细步兰房。花雨缤纷，薰风吹送微香。惊逝水，惜流光。叹客中易误年芳。暗寻思处，珠楼话月，玉砌追凉。十年一梦他乡。祗麻姑东海，几见沧桑。登临万感，江流曲似回肠。歌宛转，调凄凉。看九天飞坠琼章。故人天末，凭谁寄语，云水相望。
夜游宫|长记劳君送远。柳烟重桃花波暖。花外溪城望不见。古槐边，故人稀，秋鬓晚。我有凌霄伴。在何处山寒云乱。何不随君弄清浅。见伊时，话阳春，山数点。
夜游宫|雨下沾衣蘸水。蓦回首家山千里。昔日长安宦游子。谱新词度关山歌地市。蠹简惊砂底。检数叶污泥飘坠。曾为篝灯夜分起。记年时卷明君翻蜀纸。
夜游宫|泪眼偎人强敛。鲛绡上尚馀斑点。别后何愁不相见。只愁伊，被旁人，施暗箭。致得心肠转。教令得神魂撩乱。那更日疏又日远。恁时节，想难为，看我面。
夜游宫|秋气西来岭表。耿不寐忧心如捣。窗外寒空尽茫渺。漫低头，敝庐宽，天地小。走石前阶闹。猛忆起渔阳之操。中夜捶胸欲狂叫。想祢生，脱衣时，当自诮。
夜行船|一片亭亭空凝伫。趁西风霓裳偏舞。白鸟惊飞，菰蒲叶乱，断续浣纱人语。丹碧驳残秋夜雨。风吹去采菱越女。辘轳声断，昏鸦欲起，多少博山情绪。
夜行船|雁带愁来寒事早。西风把鬓华吹老。猛省中秋，都来几日，先自木樨开了。淰淰轻阴天弄晓。平白地被花相恼。一枕云闲，半窗秋晓，时有阵香吹到。
夜行船|青雀舟来新水泻。正怀人嫦娥欲下。慧山浜里，黄埠墩前，游子最宜今夜。邻舫蝉纱窗亚亚。风过处微闻兰麝。又还听说，月华将近，多半倚栏看也。
夜行船|缥缈长天山影淡。认前村维舟收缆。树绕垂藤，柴门篱落，灯火幽窗阴暗。半隐陂陀临水占。挂凉蟾寒光如鉴。西塞山边，烟蓑雨笠，消受风恬云敛。
夜行船|碧甃清漪方镜小。绮疏净半尘不到。古鬲香深，宫壶花换，留取四时春好。楼上眉山云窈窕。香衾梦镇疏清晓。并蒂莲开，合欢屏暖，玉漏又催朝早。
夜行船|万柄荷花红绕路。锦连空望无层数。照水旌旗，临风鼓吹，行遍月桥烟渡。堪笑年华今已暮。身西上梦魂东去。一曲亭边，五云门外，犹记最花多处。
夜行船|一点丹良秪自抱。休浪说宵行熠耀。微时能化，幽处偏明，敢向纤阿争耀。三十六宫曾误到。悔误作隋宫腐草。漂泊年年，流辉耿耿，摇弄客床残照。
夜飞鹊慢|无多感时泪，都付阑东。流尽已不能红。斜阳馀几，数枝在松涛石濑声中。芳韶漫占取，拂半襟晴雪，三绕珍丛。尘缘未免，折馨香鬓影匆匆。一笑高丘遗世，想得梦沧江，远水千重。薜荔三春相伴，等闲辜负，岂为秋风。洗妆无地，纵飘零不比芙蓉。料佳期转眼，井华难荐，霜露须浓。
大圣乐|酣酒妆秾，摸碑廊静，梵天春晚。记旧游侧帽西阑，自剪露华不负，看花双眼。暖玉倚云娇无力，著人处天香吹袖满。忘归去，对油幕半开，日斜经院。莺花正愁梦短。奈一例华鬘催劫换。傍石幢凉雨，残僧还说，沈香新怨。泪湿洛阳东风谱，怕衔尽蔫红成鹿苑。倾城恨，也惆怅避风台浅。
大圣乐|冰块霜纨，桐阴萧瑟，熊丸荻课。应不数周礼师传，绛帐女宗，争颂雪满烟萝。有子孙郎斑管擅，看驷马高车题柱过。他年志，便起居八座，彩舞巍峨。空庭鹤唳风咽，更绣阁时闻黄鹄歌。只青箱丹卷，琅函贝偈，互听高哦。偕隐无文，陈情有表，此乐家庭事孰多。持樽劝，见鸾腰虎齿，同进金鹅。
大有|秋水龙鳞，晚风牛背，散新晴郊外芳昼。几多时春原嫩绿如绣。如今活计汗珠里，说经年一家南亩。幸靠得天恩，酸心剩此升斗。青黄断，挨饿久。度日更无糠，白泥哄口。还刮龟毛，半死命根谁救。莫更笑，乡中叟。军歌响如何将就。趁今日郑侠图中，斟杯浊酒。
大有|戏马台前，采花篱下，问岁华还是重九。恰归来南山翠色依旧。帘栊昨夜听风雨，都不是登临时候。一片宋玉情怀，十分卫郎清瘦。红萸佩，空对酒。砧杵动微寒，暗欺罗袖。秋色无多，早是败荷衰柳。强整帽檐攲侧，曾经向天涯搔首。几回忆故国莼鲈，霜前雁后。
大酺|雾幕西山，珠帘卷，浓霭凄迷华屋。蒲萄新绿涨，正桃花烟浪，乱红翻触。绣阁留寒，罗衣怯润，慵理凤楼丝竹。东风垂杨恨，锁朱门深静，粉香初熟。念缓酌灯前，醉吟孤枕，顿成清独。伤心春去速。叹美景虚掷如飞毂。漫孤负秋千台榭，拾翠心期，误芳菲怨眉愁目。冷透金篝湿，空展转画屏山曲。梦不到华胥国。闲倚雕槛，试采青青梅菽。海棠尚堪对烛。
大酺|甚得千愁，万愁绝，便把青天愁破。廉纤还淅沥，打窗闲一例，叶零枝堕。拥被思量，梦魂昨夜，半晌惺忪枯坐。寒衣凭谁寄，想长楸短草，妖狐野火。纵剪碎秋声，催开暮霭，纸灰风裹。浮云容易过。百年事究竟先归妥。看镜里头童齿豁。老入花丛，只教他小娃眉锁。领取孤眠疑，自检点袁安高卧。须不用，卿怜我。空庭帘幕，冷雨阶前断续，似闻道可可。
大酺|峭石帆收，归期差，林沼年销红碧。渔蓑樵笠畔，买佳邻翻盖，浣花新宅。地凿桃阴，天澄藻镜，聊与渔郎分席。沧波耕不碎，似蓝田初种，翠烟生璧。料情属新莲，梦惊春草，断桥相识。平生江海客。秀怀抱云锦当秋织。任岁晚陶篱菊暗，逋冢梅荒，总输玉井尝甘液。忍弃红香叶。集楚裳西风催著。正明月秋无极。归隐何处，门外垂杨天窄。放船五湖夜色。
大酺|又石泉新，槐芽嫩，人在西溪萝屋。晶帘深窣地，奈东风吹柳，玉犀频触。社燕初飞，河豚欲上，新笋看看成竹。垆头轻烟换，正寥公梦醒，老坡茶熟。算祇为梨花，一生惆怅，傍栏人独。春江花信速。是多少蜂蝶随香毂。任看取金钗斗草，素袖搴兰，隔瑶窗翠纱方目。楚楚闻歌管，浑不似羽衣仙曲。待寻梦华胥国。欹枕无寐，灯采双垂红菽。更谁汉宫散烛。
大酺|忆柳如烟，乌啼月，江左琅邪何处。高楼红树里，有银筝纨扇，与花相妒。六代莺声，三山草色，曾记游人来否。芳怀随云收，悔东华走马，此行原误。更风满败梧，日斜横笛，燕穿絮飞。包胥无一旅。看公等歌舞夸南渡。为问取夷吾往矣，祖逖何如，绣芙蓉那能频顾。梦逐江流去，还懊恼数峰遮住。料难到家山路。菱花怜我，萧索长卿非故。倩谁百金买赋。
大酺|正夕阳间，秋光淡，鸳瓦参差华屋。高低帘幕迥，但风摇环佩，细声频触。瘦怯单衣，凉生两袖，零乱庭梧窗竹。相思谁能会，是归程客梦，路谙心熟。况时节黄昏，闲门人静，凭栏身独。欢情何太速。岁华似飞马驰轻毂。谩自叹河阳青鬓，苒苒如霜，把菱花怅然凝目。老去疏狂减，思堕策小坊幽曲。趁游乐繁华国。回首无绪，清泪纷于红菽。话愁更堪剪烛。
大酺|又雁横空，鸦喧晚，天外纤钩乍敛。啼螀催入梦，渐金荷半烬，翠帏低掩。吕枕荒寒，庄魂缥缈，萦绕骤凉衾簟。楼台层幻处，似殷勤尚有，故人劳念。更好语清芬，新声宛楚，动人愁惨。灵犀通一点。幸重向片刻倾肝胆。休更问荆驼故国，泪酒新亭，尘心遥逐秋云淡。不尽思君感，恨远隔长江天堑。记临别神凄黯。关河十载，谙尽倦邮荒店。吟情犹恁未减。
大酺|到杂花飞，群莺懒，新柳胜鸦无力。江南江北路，总烟昏尘晓，误伊行迹。画阁张镫，旗亭赌唱，过尽蕃街油壁。沈吟如年夜，自危阑独倚，鬓丝堪摘。听哀角四喧，暗鸡三唤，梦乡难觅。征衫千万襞，送春宴翻酒行行碧。倚醉赋阳台神去，下蔡人归，惹相思自来无益。雁背初弦月，天外落玉窗消息。对红药明朝客。菭满芳径，飞絮游丝狼藉。翠阴又移几尺。
大酺|载酒年年，人间恨，沦落天涯何处。争知行乐耳，有银屏紫袖，便须同住。织锦封鱼，吹箫引凤，况是深情相顾。南国长消受，记偎红拥翠，此生轻负。更年少轩昂，风流才艺，任教天妒。芳时容易度。频搔首，点点飞红雨。谁信道，温柔已矣，冷落如斯，梦儿中，都无凭据。旧地闻歌舞。难禁得，英雄末路。问重见，销魂否。三生杜牧，准拟佳期休误。料应等闲心许。
大酺|渐蝶魂稀，蛩吟远，铃语琤琮深屋。参差帘幕重，镇荒菭庭院，坠梧声触。倦笛飘寒，残砧捣梦，门掩萧萧霜竹。柔肠牵萦处。听银河澈地，睡都难熟。念钿甲微冰，匣弦暗润，湛然羁独。沉沉情更速。误幽会兰沚迟芳毂。总自叹伤怀宋玉，赋恨江淹，尽销魂望迷遥目。最怕狂踪，和泪入寂寥心曲。问谁忆芙蓉国。双桨归去，多少飘零红菽。夜长但悲短烛。
大酺|问极天涯，人何处，庭际绿阴铺遍。湘云连翠幕，动凄凉怀抱，又成斜眄。试问姮娥，人间苦别，谁最伤高怀远。阑干凭来久，正斜阳暗淡，斗星偷换。剩烟缕垂杨，参差纤影，伴人深院。新荷开又卷。流萤小空绕银河岸。谩荡起多情明月，寂寂凉生，傍清池春光都变。不是东风里，休再问画梁归燕。诉痴绿春深浅。回首无语，今夕断肠谁管。墙阴一痕蕉展。
大酺|对夕阳空，疏烟冷，云锦当窗重织。清秋如客燕，问西园谁分，主人曾识。醉墨乌丝，歌尘彩扇，经眼悲欢狼藉。当时行吟地。算承平年少，就中难觅。但还泊逡巡，矮桥惆怅，盼波能惜。哀时词赋客。蓦回睇天水伤心碧。怕未许随花追步，分柳为邻，好湖山怎消幽寂。忍见离宫月，孤泪接青苔无极。怨零落双鸳迹。今我何世，犹是身闲游历。远箫似闻叹息。
天仙子|珠雀五层宫髻直。红绦盘委花砖级。太平天子用恩多，草露U。裙裹湿。犹许蜻蜓上裙立。
天仙子|晚节寒花犹带蕊。隐映老人星瑞世。绿衣初是政成归，真盛事。谁可比。那更新来孙又子。烟细金炉香旖旎。想像瑶池生绿蚁。酿成佳气郁葱葱，当此际。将一醉。百岁从交今日始。
天仙子|子房状貌如好女。玉骨玲玲欲仙去。他年应傍赤松游，香一炷。丹一黍。长与白云同处住。
天仙子|怪底朝来墙燕喜。盈川相遇盈盈水。一瓯茶罢便分携，情未已。行还止。终胜天涯书一纸。
天仙子|百舌搬春春已透。长驿短亭芳草昼。家山肠断欲归人，风宿留。船津候。一夜朱颜烦恼瘦。不用寻思闲宇宙。倦鸟入林云返岫。小园自有四时花，铺锦绣。钟醇酎。尽胜累累悬印绶。
天仙子|昨夜琼筵频劝酒。强起罗帏薰翠袖。晓窗斜日照梳头。花影瘦，人影瘦，瘦得腰儿难似旧。满树绯桃沾碧甃。几个黄鹂啼绿柳。一春芳信颇匆匆。卿莫负，侬莫负，好把双箫花下奏。
天仙子|骤雨打荷驱客散。旧游紫竹观音院。人间天上忽分离，难再见。遣肠断。灯下思量千万遍。
天仙子|一自寿仙临杜曲。岁岁小春春意熟。泰阶相向更分明，调玉烛。扶钧轴。突兀眼前惟此屋。折得岁寒枝上玉。拟祝翠尊还觉俗。何如绣彩在庭前，看未足。杯方续。周鲁后先光汗竹。
天仙子|屋角红蕉花未吐。南风吹过飞鸾去。桄榔阴里重行行，山枣路。黄沙渡。莫信泽家烟外语。
天仙子|长向花前摊女史。一榻自安花蔓里。尽教春去病还留，捐药饵。弄笔底。全似建安女博士。阶下稚童摇葛藟。满院月明清似水。慢言蓁莽辟除难，君意气。且已耳。泛扫请从一室始。
天仙子|短艇轻桡随处舣。又到中丞香火地。神鸦社鼓不成声，哀欲死。无生气。入门撮土为公祭。痛饮黄龙今已矣。亮节孤忠空赉志。满园花木又飘零，余碧水。向东逝盈盈酷似伤心泪。
天仙子|展卷秾桃花际雨。剩托如丝才命处。缟衣和雪怨东风，春欲诉。相随住。绝世风华人可数。忆近凌波心倦路。手种江南如此树。青山脉脉更何归，清梦苦。伊谁故。解道词怀浓似汝。
天仙子|虎溪白鹿留胜迹，满山苍翠秋如滴。乱山荒冢四无人，馀乱石。苍苔滑，犹道是神人窟宅。
天仙子|宿雨洗空台榭莹。下尽珠帘寒未定。花开花落几番晴，春欲竟。愁未醒。池面杏花红透影。一纸短书言不尽。明月清风还记省。玉楼香断又添香，闲展兴。临好景。心似乱萍何处整。
天仙子|刻玉为簪忧玉脆。检梦抽丝回卐字。织成去翼不归来，白是悔，红是悔，蝴蝶秋前终见髓。触手新词如掬泪。楼外蝉声鸣此世。如何哀乐总相携，影在地，光在地，一样年华飘与坠。
天仙子|晴野鹭鸶飞一只，水荭花发秋江碧。刘郎此日别天仙，登绮席，泪珠滴，十二晚峰青历历。
天仙子|危石挂峰惊壑暝，望里霭青移不定。幽潭难测叶孤飞，沉魄冷，谁能拯，几度苦攀难忆省。休道利身登绝顶，最是益心涵泳敬。春山一入已忘归，鸣竹影，听泥径，漙露渐消花靥病。
天仙子|织尽雨丝难作匹。巡檐一鸟窥人立。不知天有几多愁，风恁劈。冷云积。应缘误发残花檄。
天仙子|夹路鸟啼迎且送。点点岩花红似醒。策筇闲步乐清游，盆苔径。穿幽洞。独自饱尝方外兴。松籁满天泠可听。澄澈古潭鳞弄影。云深兰若寂无声，禅室静。僧入定。香鼎半温斜日暝。
天净沙|沿华水汲青尊，含风轻縠虚门。舞困腮融汗粉，翠罗香润，鸳鸯扇织回文。
天净沙|劳劳胡燕酣春，逗烟薇帐生尘。蛾髻佳人瘦损，暖云如困，不堪起舞缃裙。
天净沙|吴姬鬓拥双鸦，玉人梦里归家。风弄虚檐铁马，天高露下，月明丹桂生华。
天净沙|北斗璿光射幽土，四气缘环若朝暮。壑底惊蛇挽不留，官街力兽驮寒去。
天净沙|鸡鸣晓色珑璁，鸦啼金井梧桐。月坠茎寒露涌，广寒霜重，方池冷悴芙蓉。
天净沙|青苔古木萧萧，苍云秋水迢迢。红叶山斋小小。有谁曾到？控梅人过溪桥。
天净沙|檀几竹架花阴，爇香兰指瑶琴。一弄柔弦尽U，曲终人喑。恁闲愁上眉心。
天净沙|宁可少活十年，休得一日无权。大丈夫时乖命蹇。有朝一日天随人愿，赛田文养客三千！
天香|蒲叶迎风，榴花照眼，天中节明朝是。五十年前，劬劳今日，曾自轻啼声试。于今老大，痛回首灵椿早逝。树背萱花，叹履冰半生劳瘁。制得彩衣新翠。彻寿觞且承菽水。谆谆语儿辈，婉辞车骑。待得中秋以后，下弦月清光照丛桂。母氏千秋，总拼一醉。
天香|枯石流痕，残沙拥沫，骊宫夜蛰惊起。海市收时，鲛人分处，误入众芳丛里。春霖未就，都化作凄凉云气。惟有清寒一点，消磨小窗残醉。当年翠篝素被。拂馀薰倦怀如水。谩惜舞红犹在，为谁重试。几片金昏字古，向故箧聊将伴憔悴。□□□□，□□□□。
天香|竹度轻飔，桐垂清露，新凉院宇秋好。餐菊年光，倾葵节候，次第看花未了。留人何许，秋水阔淮南山小。簇簇生香现处，亭亭迥栖云表。人间乍除热恼。证前身伊谁修到。世界幻成，金粟如来应笑。何似元霜细捣。觅玉杵蓝桥乞浆早。月里依稀，联吟至晓。
天香|蕤枕传香，莲灯锁梦，温黁消瘦如许。金U浓熏，双烟一气，荡软绮怀无据。小怜凫藻，似曾伴题裙俊侣。谁与春犀管领，夜阑悄闻柔语。南都坠欢记取。有妆楼故物能谱。熨透星星，散入相思血缕。捣麝飞尘未灭，祗流落人间换宵炷。惆怅余芬，重衾隔雨。
天香|梢茧含烟，茎盘晕玉，晴阑尽日风暖。十里丰台，霞畦锦陌，艳说曼殊村畔。筠笼贮碧，怜论把春光偏贱。添作幽人供养，依依蕙炉香掩。婪尾乍酬倦盏。对丰容问春深浅。簪与翠鬟嫌重，赋情难遣。芳谱长安数遍。剩老去看花雾中眼。欲寄将离，红桥梦远。
天香|电烛笼纱，风轮替扇，良宵顿减秋暑。擘藕丝长，穿莲薏在，不比向时樽俎。感甄洛浦。怕平视刘U未许。鸡舌偷含麝香，分佩自怜奇遇。清商动弦绕柱。暗嵯峨碧云不度。信道旗亭争唱，韵流千古。惆怅停歌罢舞。怎忘得娇羞背人语。语吐幽兰，情伤坠絮。
天香|镜窄妨鸾，炉宽费鸭，璇宫旧怨多少。碧簟铺冰，红帱界月，微露玉钗低袅。风前细语，漫吹入粉郎怀抱。银屏锁花深靓，翠鬟窥树桥小。回头紫箫声杳。倚香篝琼娘恨悄。留得春魂未断，绿杨天杪。纵有行云意好。奈钿阁深沈梦难到。一夜西风，锦鸳双老。
天香|零玉连环，碎珠络索，清香几缕团聚。莲舌挑圆，樱唇收小，春满玉人娇酺。玲珑不断，早吐出牟尼无数。应胜香焚宝鸭，空成篆文回互。帘前绛纱密护。怕团团被风吹去。万种圆融全仗，慧心吞吐。看取阑干稳度，又四角垂垂化珠露。散了冰轮，氤氲再补。
天香|满马京□，装怀春思，翩然笑度江南。白鹭芳洲，青蟾雕舰，胜游三月初三。舞裙溅水，浴兰佩绿染纤纤。归路要同步障，迎风会卷珠帘。离觞未容半酣。恨乌樯已张轻帆。秋鬓重来淮上，几换新蟾。楼下会看细柳，正摇落清霜拂画檐。树犹如此，人何以堪。
天香|若论修真，玄关直指，外缘心上都撇。静处跏趺，存神握固，莫辩是非优劣。任缘度日，除饱暖其馀忘绝。一味清闲价无穷，对下愚难说。端的至诚妙诀。叹学人几曾休歇。默默昏昏，壶内玉花开彻。恍惚中间显现象，见宝珠光耀似皎月。悟得之时，同游圣阙。
天香|涵玉魂清，凝脂骨润，堪怜造化如许。嫩雨初晴，纤云乍破，试遣瑶华低护。锦筝弹罢，青影共吟边樽俎。犹记娇娥半醉，消尽未央歌舞。争知素怀自苦。劫灰寒梦痕无据。那更西风海上，暗来南浦。长忆当年邂逅，正明月瓶花带香露。一片冰心，柔情万缕。
太常引|淡妆素服更纤浓。清致不须红。伫目画桥东。一扫尽人间冶容。麻姑何在，嫦娥昨夜，飞出广寒宫。天亦为诗翁。把好景都移此中。
太常引|梦回清涕洒神皋。风物记前朝。春雪未全消。国殇痛谁歌大招。扁舟容与，五湖烟水，桃叶伴归桡。闲恨谢眉梢。也学得吴儿弄潮。
太常引|当时六国怯强秦。使群策，日纷纷。谈笑却三军。算自古谁如此君。一心忠义，满怀冰雪，功就便抽身。富贵若浮云。本是个江湖散人。
太常引|百年勋业镜中看。叹行路古来难。风雨换朱颜。更谁管安仁鬓斑。掀天声价，凌云气势，短梦破槐安。回首问青山。放一片孤云自闲。
太常引|钿丛细染绮罗香。新样点蜂黄。怜取玉葱凉。莫暗怨琼台早霜。U屏曲罢，金蕤泛泪，幽影耐思量。帘卷易斜阳。怕更惹秋人断肠。
太常引|夜深溪馆起微飙。天末故人遥。丛桂几时招。梦不到苕南画桡。相逢小泊，菊花橹背，风味话持螯。断港乍通潮。有三两秋镫纬萧。
太常引|蓬壶阆苑景飘萧。青玉案紫鸾箫。五彩凤皇毛。记曾览彤廷奏韶。夕阳回首，汉家陵阙，霜露满岧峣。说著旧游遨。便想起风流二乔。
太常引|一清如水鉴山河。喜气隔宵多。拍手共讴歌。好共趁长风荡魔。众星齐拱，全球一德，万里漾洪波。凉意透云罗。爱捧出朝阳暖和。
太常引|铢衣翩影堕轻埃，怜我梦秋斋。一片落花哀，问清浅而今几回。料应天上，巢痕倦扫，偶忆故人来。万劫付琼杯，剩一寸相思未灰。
太常引|去年鞍马客南U。柰告别，苦匆匆。今岁又相逢。喜客舍清尊屡同。仲宣楼上，杜陵幕下，着处话途穷。好去汉元龙。道休着青春负公。
太常引|诗成春草梦池塘。相忆托玄香。常记饮仙房。笑一举曾蒙十觞。百年行止，几番离合，吾老且吾乡。聊与领群芳。渐开到江头野棠。
太常引|论公耆德旧宗英。吴季子百馀龄。奉使老于行。更看舞听歌最精。须同卫武，九十入相，绿竹自青青。富贵出长生。记门外清溪姓彭。
太常引|夜深凝寂月明堂。曳缕返魂香。物我两相忘。恍然在清微帝乡。眼前今古，世间藏谷，一例尽亡羊。险处不堤防。竞奔走槐檀战场。
太常引|巍然勋业历台司。一柱尽能支。报国与忧时。怎瞒得星星鬓丝。龙门山色，滦河云影，添入介眉诗。沉醉莫推辞。趁秋满天香桂枝。
太常引|江梅开似蕊珠宫。报桃李又春风。蓦岫看前峰。待摘取横斜盏中。魏林楚岭，素妆清绝，不与众芳同。和月映帘栊。羡几点施朱太红。
太常引|闲消一半凤城春。杏桃小怕严辰。独有柏屏苍翠，便似南华大椿。露浓天近，玉鱼金印，恩共岁时新。多少太平民。愿真个朝堂秉钧。
太常引|靓妆仙子谢纤秾。独立水云红。绰约画阑东。似姑射冰肌雪容。翠盘承月，玉杯擎露，粲粲蕊珠宫。真赏有邻翁。画添入霓裳曲中。
太常引|自家萍梗别家欢，一任半生残。枉负好容颜，憔悴在花开那天。人欢也罢，花开也罢，与我不相干。瘦了褋中肩，量又是不如去年。
太常引|甘棠春色满南丰。春好处在黉宫。宫柳映墙红。对墙柳常思耐翁。文章太守，词华哲匠，人与易居东。攀恋计无从。判行省重临旧封。
太常引|荷盘蕉扇久无声。笑祈祷果难凭。倚槛看云停。问谁把天瓢遽倾。玄功不宰太平有象，礧磈一时平。老我问阴晴。笑尚为苍生有情。
太常引|小楼丝雨碧桃松，黄入柳条风。拾得半春慵，生小惯纱窗个侬。羞弹绿绮，懒裁白苎，无奈是惺忪。拼不画眉峰，便有恨能藏几重。
太常引|燕山勋烈有馀光。问丹桂几枝芳。阴德后来昌。但教子应须义方。功名看破，黄冠野服，林下道家装。何处是仙乡。这日月闲中最长。
太常引|人生能得几相逢。漫中夜，忆元龙。白发调儿童。问百巧谁教百穷。几时携手，浮香亭上，一醉发春红。天地醉乡中。放长袖婆娑晚风。
太常引|至人视有一如无。见义处，便相扶。三顾出茅庐。莫不是先生有图。拯危当世，觉民斯道，佩玉已心枯。遗恨失吞吴。真个是男儿丈夫。
太常引|五云楼观日华东。看天上建章宫。人海混渔龙。比自古中原更雄。紫垣星月，禁阶灯火，朝马闹晨钟。一梦转头空。恍犹在邯郸道中。
夺锦标|月岭高空，罗洲澹远，划断荆南秋影。不用蒲帆桂楫，星驭风驰，火轮雷迸。看江船滚滚，早飞过湘湖如镜。恨青山到眼须臾，也似平陵萍梗。怅望碧天夜迥。蟹港渔汀，点缀武昌佳胜。试问当年黄鹤，人去楼空，劫灰犹冷。剩墟烟一角，又消息梧桐金井。正还家好梦，水驿千程俄顷。
夺锦标|孤影长嗟，凭高眺远，落日新亭西北。幸有山河在眼，风景留人，楚囚何泣。尽纷争蜗角，算都输林泉闲适。淡悠悠流水行云，任我平生踪迹。谁念江州司马，沦落天涯，青衫未免沾湿。梦里封龙旧隐，经卷琴囊，酒樽诗笔。对中天凉月，且高歌徘徊今夕。陇头人应也相思，万里梅花消息。
女冠子|青楼年少，走马章台驰道。倚逍遥。急雨桃花滚，轻风燕子骄。春芽拥翠髻，香汗发红潮。辔儿跑不住，抱鞍桥。
女冠子|平明受事。堪惜玉笄初侍。小茅君。薄雾笼青鬓，轻烟曳U裙。凤衔琪树荩，虬使玉堂云。恐逐童男去，思纷纷。
女冠子|香寮静也，片缕沉檀烟透。五云幢下，五丝褥上，小结跏趺，玉弓清瘦。见展春衫袖。袖底分明红露，鞋尖一绺。颤巍巍缃钩双叠，几幅湘波压皱。似承密印灵山后。问天然姝丽，可是人间有。妙容谁偶，恰意蕊心灯，孤明时候。巾瓶净无垢。正好衣纹不动，花阴当昼。倩罔明弹指，声中唤取，那人知否。
女冠子|竹炉茶灶，落叶供薪风扫，昼眠迟。云冷封吟屐，霜寒索破衣。鬓丝禅榻畔，斋鼓梵钟时。檐角蛛丝飏，客支颐。
女冠子|石床瑟冷。独坐还怜香影。翠岚重。南岳夫人庙，缑山仙女宫。道超尘坱外，名籍绛霄中。麾尘松风里，世缘空。
女冠子|蜺旌珠箔。咫尺五云楼阁。望参差。蓬岛千龄药，华阳十赉辞。传情金带枕，倚醉玉交卮。不是鹦哥语，有谁知。
女冠子|纱幮孤睡，茉莉薰人乍醉。夜微凉，新剥莲蓬子，还调杏酪汤。一瓯才进口，千恨又回肠。未有温柔伴，老何乡。
女冠子|玉窗珠阁。雾锁烟笼漠漠。晓妆迟。遮雨檀心小，偎人星靥微。黄鸳沿水浴，锦雉啄花飞。多少伤春意，侍儿知。
好事近|急雨涨溪浑，小树带山秋色。轻棹暮天归路，袅芙蓉烟白。酒醒香冷梦回时，虫声正凄绝。只觉小窗风月，与昨宵都别。
好事近|去路马蹄轻，正是小春时节。爱日暖烘江树，缀梅梢新雪。范滂揽辔正澄清，知我公明洁。分此仁风恺悌，济邻邦欢悦。
好事近|缓带抚雄边，一面灭烽休役。歌舞后堂高宴，喜倾城初识。红绫小砑写新词，佳句丽星日。从此锦城机杼，把回文休织。
好事近|小雨度微云，快染一天新碧。恰到中秋佳处，是芳年华日。冰轮莫做九分看，天意在今夕。先占广寒风露，怕姮娥偏得。
好事近|晓倦起来迟，已是蜂衙将散。燕子一双私语，落衔来花瓣。云头雨过响棱棱，打檐花冰绽。又早半天晴碧，写峰峦千万。
好事近|梦破打门声，有客袖携团月。唤起玉川高兴，煮松檐晴雪。蓬莱千古一清风，人境两超绝。觉我胸中黄卷，被春云香彻。
好事近|一自识伊来，便许绾同心结。天意竟辜人愿，成几番虚设。佳期近也想新欢，遣我空悬绝。莫忘花阴深处，与西窗明月。
好事近|心事已成空，春尽百花零落。谁见黄鹂百啭，索东君评泊。晓来枝上语绵蛮，应悔向来错。看则绿阴青子，却恓惶无托。
好事近|初上舞茵时，争看袜罗弓窄。恰似晚霞零乱，衬一钩新月。折旋多态小腰身，分明是回雪。生怕因风飞去，放真珠帘隔。
好事近|香雪弄春妍，柳外黄昏池阁。要看月华相映，卷东风帘幕。更倾壶酒伴芳姿，名字胜桑落。直与岭梅兄弟，是醍醐酥酪。
好事近|秋意总关愁，那更与君轻别。从此共谁同醉，恨老来风月。遥知手板笑看云，江边醉时节，应为老人回首，记白头如雪。
好事近|游刃入斯冰，笔与蛟螭蟠曲。把臂二金蝶馆，有臣家痴叔。廿年郁郁勒铭才，雕龙手长缩。此事倘关兵象，抵鲁戈追逐。
好事近|相见两无言，愁恨又还千叠。别有恼人深处，在懵腾双睫。七弦虽妙不须弹，惟愿醉香颊。只恐近来情绪，似风前秋叶。
好事近|数缕气氤氲，微透玲珑湘竹。小玉频添鹊脑，比衔花箫局。半薰绣幔半笼裙，尽放馀烟续。一任帘前被底，长共香奁宿。
好事近|堆案草堂编，珍重庐陵残册。乞与凤林院本，作诗余双璧。寒檠细字校蚕眠，落叶扫愈积。却羡摩挲老眼，思误书一适。
好事近|齿颊带馀香，謦咳总成珠玉。剪碎袖罗花片，点金觥春绿。玉鱼花露自清凉，涓涓在郎腹。犹胜望梅消渴，对文君眉蹙。
好事近|横玉叫清宵，帘外月侵残烛。人在画楼高处，倚阑干几曲。穿云裂石韵悠扬，风细断还续。惊落小梅香粉，点一庭苔绿。
好事近|云气满乾坤，做尽荒寒高洁。一寸盈盈小影，入乱峰层叠。万松排翠接遥天，天籁也沉寂。未忍游踪远去，怕诗魂孤绝。
好事近|庭院欲昏黄，秋思恼人情乱。宝瑟试弹新曲，更与谁同伴。阳台魂梦杳无踪，奴住巫山畔。不似楚襄云雨，俏输他一半。
好事近|寻遍石亭春，黯黯暮山明灭。竹外小溪深处，倚一枝寒月。淡云疏雨苦无情，得折便须折。醉帽风鬟归去，有馀香愁绝。
好事近|临水照鬓眉，浪说通仙铁笛。依旧丝纶一握，苦钓矶难觅。忆曾炊火乞渔村，湿网挂斜日。凄绝江空木落，杳烟波踪迹。
好事近|独戴二重天，都是一生衣食。空有满腔豪气，怎发冲冠直。崭然头角总消磨，斑白少倾侧。兼爱未妨摩顶，道利人如墨。
好事近|鸳瓦晓霜浓，酒力渐消寒力。好是一堂和气，胜十分春色。髯翁笑领彩衣郎，同祝寿千百。看取明年欢宴，更强如今日。
好事近|豆熟蚤粳香，菱老芋肥莲实。原野桑麻相映，总阳春馀泽。休言政拙与心劳，赋足民安逸。欲问使君心事，听儿童歌拍。
好事近|梅子欲黄时，霖雨晚来初歇。谁在绿窗深处，把彩丝双结。浅斟低唱笑相偎，映一团香雪。□指墙头榴火，倩玉郎轻折。
好事近|片屿带双流，喷起一声长笛。高下楼台灯火，炫檀栾金碧。吴船万里载愁来，东望阵云黑。多谢雾中玄豹，借一枝栖息。
好事近|双燕旧巢安，吹落阑干红雪。相见小姨夫婿，喜团圆重说。醉蓬莱共万年欢，再莫轻离别。齐度凤笙一曲，上妆楼明月。
好事近|年少客长安，惯看树梢昏月。今对长安灯火，已天涯为客。蓟门桥下草离离，重来问消息。尽数城中车马，梦槐花青白。
好事近|谢你好衣裳，穿著合身真巧。那肯赤条条地，教瞻儿取笑。爹爹替我掉斯文，我莫名其妙。我的话儿多著，两亲家心照。
好事近|春早峭寒天，客里倦怀尤恶。待起冷清清地，又孤眠不著。重温卯酒整瓶花，总待自霍索。忽听海棠初卖，买一枝添却。
好事近|秋晓上莲峰，高蹑倚天青壁。谁与放翁为伴，有天坛轻策。铿然忽变赤龙飞，雷雨四山黑。谈笑做成丰岁，笑禅龛榔栗。
好事近|睡足淡梳妆，喜见诗人元白。不学艳红妖紫，环花仙标格。须知玉骨本天然，不是借人力。准拟小春重看，望秋灰无射。
好事近|五载复相逢，俱被一官驱役。惊我雪髯霜鬓，只声香相识。翠帷珍重出笙歌，醉迟迟春日。亲到鹊桥津畔，见天机停织。
好事近|梅片作团飞，雨外柳丝金湿。客子短篷无据，倚长风挂席。回头流水小桥东，烟扫画楼出。楼上有人凝伫，似旧家曾识。
好事近|三泖五湖中，失却澄鲜空碧。惆怅惊涛靡定，更层冰澌结。天容惨澹俯扁舟，圆影暗孤笠。向晚叩舷歌罢，有沙鸥相识。
好事近|千里向清风，流火阒然消歇。俯仰阖闾城畔，视前车途辙。茗柯故里荟菁华。词采又英发。斟酌吟俦佳酿，共一纤新月。
好事近|轻剪楚台云，玉影半分秋月。一饷凄凉无语，对残花么蝶。碧天愁雁不成书，郎意似秋叶。闲展鸳绡残谱，卷泪花双叠。
好事近|我欲御天风，飞上广寒宫阙。撼动一轮秋桂，照人间愁绝。归来须著酒消磨，玉面点红缬。起舞为君狂醉，更何须邀月。
好事近|帘外一声歌，倾尽满城风月。看到酒阑羞处，想多情难说。周郎元是个中人，如今鬓如雪。自恨老来肠肚，诮不堪摧折。
好事近|腊近渐知春，已有早梅堪折。况是诞辰佳宴，拥笙簧罗列。玉杯休惜十分斟，金炉更频爇。连理愿同千岁，看蟠桃重结。
好事近|混迹寄人间，夜夜画楼银烛。谁见五云丹灶，养黄芽初熟。春风归从紫皇游，东海宴旸谷。进罢碧桃花赋，赐玉尘千斛。
好事近|叶暗乳鸦啼，风定老红犹落。蝴蝶不随春去，入薰风池阁。休歌金缕劝金卮，酒病煞如昨。帘卷日长人静，任杨花飘泊。
好事近|小饮破清寒，坐久困花颓玉。两行艳衣明粉，听阿谁拘束。丽华百媚坐来生，仙韵动群目。一曲凤箫同去，倦人间丝竹。
好事近|和泪唱阳关，依旧字娇声稳。回首长安何处，怕行人归晚。垂杨折尽只啼鸦，把离愁勾引。却笑远山无数，被行云低损。
好事近|欸乃似江南，少了桃根桃叶。催醒一江诗思。画鸥天凉白。鹭鸶偷立柳阴桥，吹坠一痕雪。浣了青衫泪，点化桃花颜色。
好事近|梅雨快晴风，苔竹定翻新箨。相望得寻幽调，把陈言都略。大江东去更飞云，心事共回薄。彷佛散庵佳处，一声声猿鹤。
好事近|极目总悲秋，衰草似粘天末。多少无情烟树，送年年行客。乱山高下没斜阳，夜景更清绝。几点寒鸦风里，趁一梳凉月。
好事近|践约探仙姿，绿萼依稀凝影。脂点暗香飘逗，似罗浮仙境。凌云玉骨艳还净。晚霞正红映。临水娉婷明靓，尽流连幽径。
好事近|造化有深功，缀就梢头黄蜡。剪刻翻成新样，与江梅殊别。半开微露紫檀心，萧洒对风月。素手偏宜折取，向乌云斜插。
好事近|孤馆雨初收，风瘦蝶飞无力。何事寻芳来晚，只荒荒秋色。庄生梦境是邪非，底处问消息。消受一生花里，早香尘凝碧。
好事近|翠岭一千寻，岭上彩云如幄。云影波光相射，荡楼台春绿。仙鬟撩鬓倚双扉，窈窕一枝玉。日暮九疑何处，认舜祠丛竹。
好事近|今雨几人来，冰霰更凝寒色。门外车多长者，顿光生蓬筚。缤纷飞雪更初梅，特特为留客。惟恨坐无华馔，只平时真率。
好事近|一棹柳园津，还拟汴堤游历。珍重陌头烟缕，付登楼人忆。秋花驿路尚多情，尘外似相识。错向凄红冷蕊，认春风颜色。
好事近|算是爱秋人，过了几年秋节？一事宜人便可，有清宵寒彻。常须对镜抚青丝，画两鬓霜雪。处处逢源必此，似瞢瞢明月。
好事近|兰桨昨同游，今日下楼无力。嗔我凌晨来早，道不曾将息。欢容惨黛霎时并，此景最难得。别有神方持赠，为清明寒食。
好事近|二十四番风，才见一番花鸟。已是有人春瘦，正远山横峭。踏青底用十分晴，半阴晴方好。深院日长睡起，又海棠开了。
好事近|冰泮出游鱼，探听春风消息。未见杏林红绽，但柳烟笼碧。池塘新涨绿波痕，石没旧苔迹。鹅鸭掉头东去，似不曾相识。
好事近|疏柳散凄烟，波澹夕阳明没。湖上晚来秋霁，U青山如发。白苹风里水生凉，箫声唤明月。醉稳一舟谁画，认颓颜奇兀。
好事近|惊见老仙来，触目琳琅奇绝。打酒道人林下，奏醉翁三叠。接䍠倾倒海云飞，物色又催别。回棹晚江春雨，胜剡溪风雪。
好事近|春水碧于天，还与晴山赊翠。历历几家烟店，缀山边水次。莺声唤我过溪桥，扑帽暖香坠。风弄杏花低处，露前村野寺。
好事近|江路晓风清，满地乱堆琼屑。谩策蹇驴闲步，采梅梢香雪。小桥流水不知寒，春意已潜泄。望隔岸何处，有珠宫瑶阙。
好事近|星斗隔寒云，行过夜深月黑。万片燐燐鬼火，共孤灯明灭。数行嘹唳雁声来，天末晚风急。破我一床残梦，绕江南江北。
好事近|未必总无心，任变白衣苍狗。底事不随风去，看满天飞走。广寒夜夜别离心，来去可知否。应傍西山高处，有一峰清秀。
好事近|风定落花深，帘外拥红堆雪。长记海棠开后，正是伤春时节。酒阑歌罢玉尊空，青缸暗明灭。魂梦不堪幽怨，更一声啼鴂。
好事近|西上破帆风，一角梅帘迎客。仿佛君家白燕，胜轻鸾千百。春明残梦几惊回，莺外尚寒迹。聊共一枝春捻，对江城非昔。
好事近|烟际结茅庵，芦翠蓼红为壁。晒网恰如帘挂，蔽下春斜日。晚来波定月华圆，乘醉学吹笛。搅得眠鸥不睡，早飞来一只。
好女儿|花发江津。写韵佳人感殷勤。一片汪伦意，道鸦鬟初挽，麝煤初屑，兔颖初匀。蓦忆妆楼东畔，有绛树映红裙。又归期错了天中节，对合欢明月，因风怀想，化作行云。
好女儿|一捻脂红。百和香浓。半醉娇声半醒态。在坐亸鬟云，步摇佩玉，卧曲鞋弓。斜睇檀郎不语，谁惯汝漫留侬。问此处不留何处去，道朝上秦楼，晚游洛浦，暮宿巫峰。
好女儿|仙侣同游。慧业同修。佐年时麈尾清谈会，费葡萄佳酿，碧螺春茗，龙脑香篝。人事飘蓬无定，枉笺翰写绸缪。道新来是处堪临眺，有倚天高柱，连云别馆，隔雨红楼。
好女儿|春去几时还。问桃李无言。燕子归栖风紧，梨雪乱西园。犹有月婵娟。似人人难近如天。愿教清影长相见，更乞取长圆。
好女儿|独倚高寒，去住无端。遍尘封雾回阴阴见。有当涂市井，几家帘幕，到处阑干。难得楼台如此，更谁省惜丛残。认空郊渐与斜阳远，但秋波不断，板桥依旧，烟树弥漫。
好女儿|帘护碧瓯栽。琼瓣倚寒开。想得移根殊域，驿递附龙媒。扶起玉真来。似醉晕微透香腮。广寒宫近，何时遍植，月地云阶。
好时光|小院红芳开遍。闲绕砌，履苔茵。花艳不如妆淡素，休夸百态新。惜取春日暮，泥饮罢，酒微醺。手里双鸾鉴，侧面粉重匀。
如梦令|檐际犹余残溜。帘外淡云月逗。风雨漫经旬，依旧姮娥眉皱。晴否。晴否。早是落花时候。
如梦令|今夜月光堪掬。是我望乡遥目。月自识多情，为暗九衢灯烛。追逐。追逐。梦到人间西北。
如梦令|笛里梅花三弄。灯下吟肩双耸。倦倚绣屏寒，卸却钗头幺凤。珍重。珍重。惊破一帘春梦。
如梦令|揽镜朝来无绪。帘外花飞如许。林际子规啼，又见荼蘼细雨。春去。春去。却问春归何处。
如梦令|霜月窥窗如昼。孤枕那堪寒透。辗转倚薰笼，听尽迟迟更漏。眉皱。眉皱。人共梅花清瘦。
如梦令|月月常分常聚。何事别来无绪。收拾懒精神，欲起几番还住。侬误。侬误。不合让伊归去。
如梦令|帘外风风雨雨。怎不教愁留住。无计送秋归，分付哀鸿先去。何处。何处。沦落天涯似汝。
如梦令|悟道散人姓岳。秘密玄机把握。终日抚心琴，便是蓬莱仙乐。仙乐。仙乐。聒透身中华岳。
如梦令|青春遥隔万山。沉沉暗夜如磐。抛别晓风绿，落花一雨汍澜。谁弹。谁弹。湿遍二十三弦。
如梦令|绝艺京都出众，名剧独传多种。除害为人民，正义千秋堪颂。情重。情重。应是朝阳鸣凤。
如梦令|燕敞画堂深处。夜艾不知归去。忍醉作歌词，要引遏云奇趣。娇语。娇语。似劝老人休絮。
如梦令|记摘小园瓜李，七夕年时花底。呆女嫁痴牛，嫁到良宵十四。弹指，弹指，好事已成虚事。
如梦令|便别桃源仙洞。春到愁边谁共。肠断听阳关，珠靺玉骢催控。如梦。如梦，回首柳浓莺哄。
如梦令|草长池塘春雨。日出鸠鸣桑树。背郭草堂宽，此是山人家处。闲绪。闲绪。爱与白云为主。
如梦令|小砑红绫笺纸。一字一行春泪。封了更亲题，题了又还坼起。归未。归未。好个瘦人天气。
如梦令|物外茅斋映竹。一饱残羹冷粥。乐亦在其中，记得风仙叮嘱。叮嘱。叮嘱。保养灵明性烛。
如梦令|不事胭脂粉腻。不寐锦衾绣被。强笑并追欢，偷得片时无备。魂去。魂去。随着故乡夫婿。
如梦令|往岁真源谪去。红泪扬州留住。饮罢一帆东，去入楚江寒雨。无绪。无绪。今夜秦淮泊处。
如梦令|莺啄垂圆黄透，蜂抱碎芳红皱。睡起北窗风，浓绿满庭如酒。回首，回首，想见那人消瘦。
如梦令|愁比乱丝常绊。心共芭蕉不展。屈指几分秋，落叶又惊秋晚。休算。休算。秋不抵愁一半。
如梦令|因遇重阳师父。引入全真门户。慧火炼灵空，不敢胡行一步。一步。一步。一步近如一步。
如梦令|天与湖光一派。惟有青山稍碍。水落岸痕深，还恐鱼龙嗔怪。欸乃。欸乃，个个菰菱满载。
如梦令|随分养营皮袋。坐卧去来明快。境上乐闲游，些子无生挂碍。忍耐。忍耐。占得逍遥自在。
如梦令|报道一声春去。满泪游丝飞絮。嘱咐燕和莺，可否留春暂住。无绪。无绪。怕听妒花风雨。
如梦令|长乐晨钟初动，睡熟紫绡娇凤。翠辇一时移，十骑红妆云拥。如梦，如梦，城上乌啼相送。
如梦令|谁道客愁萧屑。偏有梅花交接。意味恁幽清，投向诗魂安贴。奇绝。奇绝。又是月光如雪。
如梦令|落日霞消一缕。素月棱棱微吐。何处夜归人，呕U几声柔橹。归去。归去。家在烟波深处。
如梦令|亭外桂花香满，秋入芙蓉过半。衰柳不禁风，黄叶乱飘无限。目断，目断，愁望故乡偏远。
如梦令|夜静猛风将雨。落尽紫榆千树。行客忆江南，渺渺碧天穷处。无绪。无绪。独与寒灯宾主。
如梦令|黄叶青苔归路，屧粉衣香何处。消息竟沉沉，今夜相思几许。秋雨，秋雨，一半因风吹去。
如梦令|才看桂花黄絮。待趁晚潮归去。真正没来由，便把冬春发付。还住。还住。又是紫薇一树。
如梦令|寒重清尊懒举。醉后敞裘能御。怕倚最高楼，帘外霜浓如许。何处。何处。鹦鹉檐前细语。
如梦令|世界赖君以躲，一盏酹君惭我。汝主记心差，踢汝万回残破。无祸，无祸，贼至骂余穷大。
如梦令|花滴雨香莺啄。波皱云纤鱼掠。谁动护花铃，宝弹暗敲金箔。轻薄。轻薄。人被柳丝兜着。
如梦令|地水火风四大。为你百端为害。逐便各别离，遣我法身轻快。自在。自在。摄化超灵三界。
如梦令|闲拨玉炉烟篆。阵阵北风吹幔。滴沥小窗前，长共淋铃凄断。宵短。宵短。不抵离愁一半。
如梦令|日过重帘未卷。袅袅欲残香线。午醉却醒来，柳外一声莺啭。不见。不见。门掩落花深院。
如梦令|闲庭如昼，修竹长廊依旧。对影黯无言，欲道别来清瘦。春骤，春骤，风底落红僝僽。
如梦令|怅望云軿归路。鬓影环声何处。翠幕自黄昏，不管烧残香炷。人去。人去。恨久更难分付。
如梦令|日日酒围花阵。画阁红楼相近。残月醉归来，长是雨羞云困。低问。低问。独自绣帏睡稳。
如梦令|红杏枝头春吐。不定班班社雨。轻暖又轻寒，总把归期耽误。何处何处。悄立珠帘绣户。
如梦令|小小峰峦对起。芳树重重相倚。清溜绕阶除，聊备一池春水。游戏。游戏。适意随缘足矣。
如梦令|兄长让毛锥夺，汝是外洋来舶。兄可逸而柔，汝必硬而硗确。同错，同错，在我手中落拓。
如梦令|又是青春将暮。望极桃溪归路。洞户悄无人，空锁一庭红雨。凝伫。凝伫。人面不知何处。
如梦令|凉雨一帘飞过。睡起空阶闲坐。爱煞小荷盘，月映宝珠千颗。休坠。休坠。留待素娥穿裹。
如梦令|绿尽小池芳草。门外柳垂春昼。花上雨廉纤，帘幕燕来时候。消瘦。消瘦。依约粉香襟袖。
如梦令|满院桐阴舒绿。皓体轻笼纱縠。团扇障微羞，池内鸳鸯双浴。芬馥。芬馥。脸映荷花如玉。
如梦令|记否晚妆初过，轻著香红些个。小立背花阴，被我偷尝樱颗。佯躲，佯躲，含笑娇嗔不可。
如梦令|路转斜街东口。门外几株杨柳。不见倚阑人，U曲阑干依旧。回首。回首。风起落花沾袖。
如梦令|糁径落红无数。满目柳烟飞絮。风雨几曾晴，过了莺花时序。春去。春去。啼彻一声杜宇。
如梦令|漫说姻缘凤卜。谁道鸾拘凤束。荏苒十年间，欠了一场痛哭。休哭。休哭。且待重谐花烛。
如梦令|六扇碧纱轻茜。袅袅炉烟如线。灭烛又停琴，恰贮月儿深院。相见。相见。松罅替伊方便。
如梦令|梦里忽惊春去。帘外日高佣起。中酒病恹恹，辜负踏青心绪。憔悴。憔悴。花褪一庭红雨。
如梦令|卷幔难消长昼。花落鸟啼时候。罗绮试新妆，剪剪轻烟香瘦。纤手。纤手。笑指鸳鸯佳偶。
如梦令|日用涤除尘垢。擒缚马猿不走。展手向街前，守一不生贪构。贪构。贪构。怎得功成行就。
如梦令|两只脚挨转磨。一副牙关嚼错。连日施药医人，大似把船放舵。错过。错过。莫被宝公瞧破。
如梦令|昨夜霜浓风骤。只恐梅花僝僽。晓起探园林，却喜寒香依旧。知否。知否。欲折还怜纤手。
如梦令|一带晴山如沐。十里浓花似簇。鸡犬静无声，幽绝水通茅屋。摇绿。摇绿。门外数竿修竹。
如梦令|久羡庞眉鹤发。闻望孔堂煊赫。信得彭乔仙，秘授长生真诀。奇特。奇特。吕望师周时节。才过中秋六日。对此称觞欣怿。双凤戏莱衣，金缕轻调莺舌。难得。难得。九九算犹千百。
如梦令|小胆空房多悸。那更鸟啼蛩嚏。帘卷看银河，心与繁星俱碎。红泪。红泪。长浸合欢翠被。
如梦令|绿锦峰峦似绣。曲折一渠冰溜。中有养疴人，敧枕北窗清昼。清昼。清昼。胡蝶还知梦否。
如梦令|谁伴明窗独坐。和我影儿两个。灯烬欲眠时，影也把人抛躲。无那。无那。好个恓惶的我。
如梦令|闪电结婚恋爱。摘到篮中是菜。不和再离婚，好合好分无碍。潇洒，潇洒。仗着青春还在。
如梦令|门在垂杨阴里。楼枕曲江春水。一阵牡丹风，香压满园花气。沈醉。沈醉。不记绿窗先睡。
如梦令|曾宴桃源深洞。一曲舞鸾歌凤。长记欲别时，和泪出门相送。如梦。如梦。残月落花烟重。
如梦令|野店几杯空酒，醉里两眉长皱，已是不成眠，那更酒醒时候，知否，知否？直是为他消瘦。
如梦令|旧日酴醾时候。酒涴粉香襟袖。老去惜春心，试问孙郎知否。花瘦。花瘦。剪取一枝重嗅。
如梦令|韵似江梅标致。美似江梅多丽。清似腊梅香，白似雪梅香腻，非是。非是。我道梅花似你。
如梦令|宁化清流归化，路隘林深苔滑。今日向何方，直指武夷山下。山下山下，风展红旗如画。
如梦令|今夜荼风起。应是玉消琼碎。淡荡满城春，恼破愁人春睡。须醉。须醉。莫待梅黄雨细。
如梦令|郊外绿阴千里。掩映红裙十队。惜别语方长，车马催人速去。偷泪。偷泪。那得分身应你。
如梦令|竹外瑶华千顷，更与素梅掩映。双雀噪寒枝，蹴落飞花无影。相并，相并，明月惊栖不定。
如梦令|横塘答斜日照扉，松钗柳带依依。犹记石桥下，绿阴小舫催归。花飞，花飞，独自水上湔衣。
如梦令|残月碧梧金井。屈戍绣霜初冷。徙倚不成眠，红泪一双珠迸。孤影。孤影。长自伴人宵永。
如梦令|梅雪渐当时候。访问全无消耗。凭仗小阳春，催取南枝先到。然后。然后。雪月交光同照。
如梦令|庭院月明清影。露下瑶阶风冷。斗转与参横，人在梧桐金井。夜静。夜静。坐对不知更永。
如梦令|昨夜晓窗寒甚。紫燕弄巢不定。何处觅东风，梦过月塘烟径。休问。休问。耽误梅花春病。
如梦令|秋入双眉频皱。愁味将人僝僽。三径夕阳斜，侧侧西风凉透。知否。知否。篱菊让侬消瘦。
如梦令|恩重玉簪金管。愁尽玉鱼金椀。莫道只今生，万岁难消春恨。泪眼。泪眼。题颗零零珠串。
如梦令|悟道姑姑姓李。弃了人情俗礼。决裂似男儿，搜获玄中玄理。玄理。玄理。只在西江月里。
如鱼水|花气流虹，翠烟篆羽，栈恋蜀锦池塘。懒赋长杨。珠帘笼月回望。绮罗香。深深护巢叶鸳鸯。醉潋滟妃子芳心，画船亭玉系潇湘。情缱绻，感微茫。敛碧浪湖光。袖舞翻将。偏愁云雨参商。倚檀郎。温梦展领略柔乡。更千万愿得如鱼逝水，侣影永毋忘。
婆罗门引|太平有象，老人星喜照滹阳。前衔曾近文昌。寿乐今年余庆，新到五花堂。看鸡鸣问寝，鳞次称觞。白眉最良。八州督，汉侯王。院院琼林玉树，画戟清香。一椿五桂，更休说燕山窦十郎。谈麈上，白日羲皇。
婆罗门引|妙龄秀发，韵清冰玉洗罗纨。文章桂窟高寒。晤语平生风味，如对好江山。向雪云辽海，笑里春还。宦情久阑。道勇退岂吾难。老境哦君好句，张我萧闲。一峰明秀，为传语浮月碧琅玕。归意满水际林间。
婆罗门引|三升可恋，怪君何事拂衣归。长安冠盎累累。独寻汝南旧宅，好共白云期。念折腰作苦，岐路堪悲。偏其反而，风波队里谁知。须记高阳城北，夜雪裁诗。楚天鸿远，桃花岸风雨送君时。应回首片石留思。
婆罗门引|商于六里，野塘千古□烟霞。灵苗郁郁无涯，浩荡青冥风露，金素发清华。散霜丛弥岸，月影明沙。仙经浪夸。种瑶草养铅砂。争信琼杯芳荐，药镜黄芽。秋香晚节，也分到山中宰相家。休更羡刘阮桃花。
婆罗门引|香霏泛酒，瘴花初洗玉壶冰。西风乍入吴城。吹彻玉笙何处，曾说董双成。奈司空经惯，未畅高情。瑶台几层。但梦绕曲阑行。空忆双蝉□翠，寂寂秋声。堂空露凉，倩谁唤行云来洞庭。团扇月只隔烟屏。
婆罗门引|河山清眺，风烟两戒见殷都。唐津浩浩舟车。一水东浮沧海，宝带束燕吴。更中州雄跨，奇货堪居。平生壮图。笑到此反区区。正似齐门抱瑟，不解吹竽。视吾耿耿，道玉佩或能利走趋。如不尔归老樵渔。
婆罗门引|髻鬟对耸，万松扶玉上青冥。西风共倚，烟南水北，石荒苔老，三十六梯平。爱翠尖如削，天外亭亭。高寒梦惊。是何夕堕双星。无限苍崖紫岫，谁拊棱层。薜萝深处，算少年游屐几番登。河汉近疑在蓬瀛。
婆罗门引|太行晴霁，孤墉高处揖清寒。云闲万髻千鬟。底事春风面目，一变玉巑岏。淡夕阳平远，野鸟飞还。青云莫攀。吾高兴在东山。偃蹇孤松丘壑，不碍春悭。背阴桃李，正藉得春光亦强颜。长剑铗且莫轻弹。
婆罗门引|纱巾倦整，绕池风起叠奁冰。泠泠雨度高城。帘卷天东娥镜，娟夕素妆成。奈临醒玉艳，尚妒闲情。南楼翠层。记被酒踏莎行。未了琴尊短梦，惊散笳声。鸥边社凉，又拖逗秋心生半庭。芳卷墨自展罗屏。
婆罗门引|午眠正美，觉来风雨满红楼。卷帘情思悠悠。望断碧波烟渚，苹蓼不胜秋。但冥冥天际，难识归舟。大夫骨朽。算空把，汨罗投。谁辨浊泾清渭，一任东流。而今不醉，苦一日醒醒一日愁。薄薄酒且放眉头。
婆罗门引|抱山心事，偶来沧海领荷衣。西窗深锁林霏。如我意，惟明月，清亦畏人知。任放怀霞外，看长松围。寸心与期买邻计，莫相违。好种芭蕉千本，倚槛题诗。萧然遗世，怕闲鸥更比旧人稀。商小住久惯天涯。
婆罗门引|凤城春好，玉箫金管恣游盘。梅妆犹怯轻寒。一曲清平妙舞，掌上看回鸾。渐霓裳欲遍，翠敛春山。良宵易残。歌别鹤惜馀欢。眼底浮华自满，尘浣吟鞍。瘴半私酒，若真是京东夫子斑。身幸健敢复求安。
婆罗门引|短衣乌帽，京尘眯目强钻头。梦中八表神游。今日江山佳处，便欲贾胡留。爱峰岚滴翠，天水涵秋。断霞渐收。见隐隐两蛾愁。好在九华烟树，秋浦沙鸥。相看依旧，但憔悴潘郎俗状羞。孤负却笑傲林丘。
子夜歌|视春衫箧中半在，浥浥酒痕花露。恨桃李如风过尽，梦里故人成雾。临颍美人，秦川公子，晚共何人语。对人家花草池台，回首故园咫尺，未成归去。昨宵听危弦急管，酒醒不知何处。飘泊情多，衰迟感易，无限堪怜许。似尊前眼底，红颜消几寒暑。年少风流，未谙春事，追与东风赋。待他年君老巴山，共君听雨。
孤馆深沉|寻常梳掠双红晕，午起心情犹困。生怕有人来，分付鹦哥口儿稳。摊书小阁闲像并，笑把紫微低问。闻道也遭嗔，何事依旧耽花恁。
安公子|长川波潋滟。楚乡淮岸迢递，一霎烟汀雨过，芳草青如染。驱驱携书剑。当此好天好景，自觉多愁多病，行役心情厌。望处旷野沈沈，暮云黯黯。行侵夜色，又是急桨投村店。认去程将近，舟子相呼，遥指渔灯一点。
安公子|客梦栖尘绮。社兰初忆茸红事。暮雨江湖漂泊，尽相怜无计。况是撩人波盼笙歌底。经看到黏絮零襟袂。正落花风紧，谁立雕阑玉砌。过眼流光洗。艳春归后闲门闭。旧识依稀，坊巷冷，而今何世。惟有苔钱装缀帘栊丽。偏病来疏了闲车轨。怪似伊轻俊，不是恹恹恁地。
安公子|柳老荷花尽。夜来霜落平湖净。征雁横天鸥舞乱，鱼游清镜。又还是当年我向江南兴。移画船深渚蒹葭映。对半篙碧水，满眼青山魂凝。一番伤华鬓。放歌狂饮犹堪逞。水驿孤帆明夜事，此欢重省。梦回处诗塘春草愁难整。官情与归期终朝竞。记它年相访，认取斜川三径。
安公子|病枕惊飞雨。雨狂容易收残暑。一夜颠风吹不断，锁溪桥津渡。更卷起奔潮泛滥迷南浦。听画廊树树秋声语。似要人知道，泽畔鸣鸿凄苦。江汉滔滔去。接天鱼鳖连吴楚。注海倾河都是泪，杳高原何处。问劫后宣房白马谁为主。空眼枯望极乡关路。漫手挽银潢，洗却甲兵无据。
安公子|晚树留暄景。一天秋色催成暝。戏马台高人不见，想郊原如镜。正渺渺飞鸿，远带斜阳影。环蓟门几点烟螺净。怕庾公尘污，吹帽西风偏劲。残蠹诗囊冷。每逢佳节怜清兴。莼梦鲈思空作计，也商量难定。更入市荆高，酒伴无多剩。簪倦萸白发还羞整。听画角城头，醉归月斜窥径。
定西番|依旧怨风愁雨，灯闪烁，影依稀。梦回时。何事不传消息，年年天一涯。不是特来相忆，有谁知。
定风波|蟋蟀声寒黯淡风，谢家池馆九秋中。丛桂四山香满院，一片，妆成金屋画阑东。对酒不知身是客，堪惜，夕阳容易散晴空。却待夜深明月好，须早，扁舟隔岸采芙蓉。
定风波|谈辨才疏堂上兵。画船齐岸暗潮平。万乘靴袍曾好问。须信。文章传口齿牙清。三百寺应游未遍。□算。湖山风物岂无情。不独渠丘歌叔度。行路。吴谣终日有馀声。
定风波|燕子矶头擪笛吹。平明沈玉大王祠。无数峨眉深院里。晏起。晓霜江上阿谁知。山诡湖奔千万变。当面。身轻要唤鲤鱼骑。蓦地江妃催我去。飞渡。樽前说与定何时。
定风波|野水飘流旧未经，一川玉泻碧澄泓。骇绝峰垂千尺壁，如劈。汀花岸草不知名。犹记形骸浑忘处，惊惧。听教险后更逢生。浊世清游能有价，图画。山光水色总堪凭。
定风波|暖日闲窗映碧纱，小池春水浸晴霞。数树海棠红欲尽，争忍，玉闺深掩过年华。独凭绣床方寸乱，肠断，泪珠穿破脸边花。邻舍女郎相借问，音信，教人羞道未还家。
定风波|秋雨浪浪湿碧苔。庭花无数雨中开。一种看来颜色好。袅袅。浑疑仙子御风来。羽盖似将云影护。丰度。罗衣偏爱淡霞裁。应是玉妃微醉后。轻溜。鬓边卸下紫鸾钗。
定风波|柳陌桃蹊未易寻。梦回霜鬓已骎骎。万水千山行更远。肠断。朱楼一桁换晴阴。眉月几余清泪赚，菱花拍著暗尘侵。莫道人间离别久。终有。天吴紫凤证盟深。
定风波|敧帽垂鞭送客回。小桥流水一枝梅。衰病逢春都不记。谁谓。幽香却解逐人来。安得身闲频置酒。携手。与君看到十分开。少壮相从今雪鬓。因甚。流年羁恨两相催。
定风波|一曲骊歌酒一钟。可怜分袂太匆匆。百计留君留不住。□去。满川烟暝满帆风。目断魂销人不见。但见。青山隐隐水浮空。拟把一襟相忆泪。试□。云笺密洒付飞鸿。
定风波|欲睹芳妍竟一奢，两池秋水白云遮。恰又孤鸿啼彼岸，声乱。霜尘无赖惹蒹葭。攲枕荻花无好梦，心痛。坐听冰雨滴檐牙。明灭烛芯凋作泪，红坠。忍教前事碾成沙。
定风波|一夜西风动石鲸。荒波愁思杳青冥。曾共诗人怜泛梗。谁省。劫灰重与认昆明。钿誓长生连理愿。同恨。水天闲话度双星。何似江南花落后。还有。妆台香梦傍青城。
定风波|每到春来一惘然。人间何事有情天。秋月春花诚幻迹。留惜。年年虚梦与缠绵。今日寻春情意懒。谁管。一天梨雨落U肩。怪底山禽啼不歇。春别。花开何不使长圆。
定风波|不着衣衫不扫妆。天边赵盾逼人忙。安得芳姿乞作婢。唤至。手将团扇扇王郎。却羡摩诃池上路。行去。花梢口吸露珠凉。携手归来竹簟睡。枕臂。玉鱼吐出口脂香。
定风波|病树前头万木春。万花围绕病中身。我与香山参此谛。同异。香山牢落我欢欣。自检平生盈箧字。无悔。扬班未必掩周秦。鼓吹休明终有事。何至。狂抛心力作词人。
定风波|每日闲游西复东。随缘且过住尘中。杳杳冥冥今古在，蒙蒙。害风风里得飘蓬。公且只知浮蚁动，我今偏爱满堂红。照破当年昏暗事，空空。灵台一点透穹窿。
定风波|过尽韶华不可添。小楼红日下层檐。春睡觉来情绪恶。寂寞。杨花缭乱拂珠帘。早是闲愁依旧在。无奈。那堪更被宿酲兼。把酒送春惆怅甚。长恁。年年三月病厌厌。
定风波|月殿移根入帝乡。风流犹是旧时妆。猩血染成丹杏脸。浓点。郁金笼就赭衣黄。浪说锦城元自少。不道。只今何啻五枝芳。试问司花谁是主。传语。且烦都与十分香。
定风波|一曲瑶琴为我弹。北风烈烈指头寒。想见秋江残照里。烟水。联翩雁影下空滩。赠我新图花似锦。能品。朱藤黄菊耐人看。少长咸集邀女伴。也算。瑶池小宴会神仙。
定风波|雨雾云收望远山。钓竿林下恣清闲。蝉噪日斜林影转。溪岸。绿深红浅画屏间。对酒狂歌时鼓枻。更邀同志醉前湾。待月却寻维缆处，归来，烟萝一径接柴关。
定风波|南梦帆低北梦高。篙师三暮复三朝。柳毅祠前风浪紧。遥问。峨眉晴雪几峰销。除却青天何所见。山远。渔灯凫栅总迢迢。冷浸无声光碎叠。明月。隔船横笛可怜宵。
定风波|少日春怀似酒浓，插花走马醉千钟。老去逢春如病酒。唯有，茶瓯香篆小帘栊。卷尽残花风未定。休恨，花开元自要春风。试问春归谁得见？飞燕，来时相遇夕阳中。
定风波|月一焚香望日斋。持些禁戒自消灾。甲子庚申逢七记，开怀。吏神暗察应时来。清静身心无病苦，颐真保命运三台。功行周圆何处去，咍咍。携云跨鹤去蓬莱。
定风波|渺渺空波下夕阳。睡痕初破水风凉。过雨归云留不住。何处。远村烟树半微茫。莫笑经年人老矣。归计。得迟留处也何妨。老子兴来殊不浅。帘卷。更邀明月坐胡床。
定风波慢|飏鞭丝几阵西风，人烟小市吹暝。古驿延秋，虚堂款客，暂得羁魂定。翠云深，玉沙净。恰好U庐秀眉映。幽兴。负松乔旧约，携琴萝径。素襟漫整。任缁尘黯澹残痕凝。向银笺，拂处寒香袖裛，岁晚心期订。倚清吟，背窗影。缥晕灯摇半花冷。还省。一声新雁江南谁听。
定风波慢|怅垂杨不系春船，丝丝枉织怨碧。蠹树心空，鸿沙爪静，留住烟篷客。旧移椿，已难识。云影潮痕换今昔。愁寂。被渔火照见，秋来陈迹。梦惊晚汐。看银鸥睡处波才尺。唤绿蓑冲晓，忍寒乍解，一手霜华白。记追凉，藕花国。神女祠前正堕月。还忆。钓舟酣卧，任他横直。
宜男草|舍北烟霏舍南浪。雪倾篱雨荒薇涨。问小桥别后谁过，惟有迷鸟羁雌来往。重寻山水问无恙。扫柴荆土花尘网。留小桃先试光风，从此芝草琅玕日长。
宜男草|晓日天风乱鸡唱。倚层霄危楼千丈。念远人极睇沧溟，心恐从此，扁舟长往。西家贫女嫁邻巷。小阑边晚春同赏。私告欢刚去将离，应喜阶下，宜男草长。
宜男草|绿水黏天净无浪。转东风縠纹微涨。个中趣莫遣人知，容我日日扁舟独往。平生书癖已无恙。解名缰更逃羁网。春近也梅柳频看，枝上玉蕊金丝暗长。
宝鼎现|暮烟揉绿，乳燕穿紫，江山澄绮。凭望断微云天幕，三数晴山屏四砌。觳觫老向新毡平草，相对新莓绛蕊。淡不扫粼粼碎碎，一带馀阳拖水。琥珀凝伫千回意。送浮生双鬓寒翠。拼几处狂扣铜琶狂鼓吹，便转首对孤怀幽烛，愁听残蛩十里。冷落尽流萤短梦，葬入梧桐影里。才笔早是江淹，空费年年寻诗履。记梅墙杏笛，曾许苏奴辛侍。只剩与作颓龙醉，急雨呼难起。甚此刻醉亦无方，但有清眸泪二。
宝鼎现|孱颜天半，凤翥鳌护，奇峰突起。望不断重岑叠嶂，暄日晴岚烘暖翠。松如海卷怒涛岩底。飒飒风声盈耳。引竹杖蹁跹翠羽，一径逍遥林际。开轩目极雕龙嘴。海漫漫空水相倚。环岛屿青螺数粒，滉漾金天霞散绮。鸦万点带残阳明灭。云树天边若荠。看往来渔舟收网，薄暮金乌西坠。话旧尚有黄冠，银杏老玉兰花萎。念前游双鉴人归，绕回廊难逝。剩翠盖亭亭阅世。商略诛茅计。洞天悄谩有心期，扰扰尘缘梦里。
宴清都|暮色闻津鼓。烟波碧数行征雁时度。轻榔聚网，长歌和楫，水村渔户。行人又落天涯，但怅望高阳伴侣。记旧日酒卸宫袍，马酬少妾词赋。如今鬓影萧然，相逢似雪，徒话愁苦。芳尘暗陌。残花遍野，岁华空去。垂杨翠拂门径，尚梦想当时住处。纵早归绿渐成阴，青娥在否。
宴清都|四壁秋声静。疏帘外数点飞来破瞑。轻沾叶露，暗栖花蕊，乱翻银并。有时团扇惊回，又巧坐人衣相映。空自抱熠耀微光，愿增照金枢景。几番去傍深林，来穿小幔，高低不定。随风欲堕，带雨犹明，流辉耿耿。隋家宫苑何在，腐草于今无片影。向山堂且伴幽人，琴书清冷。
宴清都|系马状态畔。归来燕一双花下重见。眉峰减翠，腰支损玉，泪波双脸。平章艳冶都惯。算未抵兰情蕙盼。话渡头桃叶东风，前尘影事多感。殷勤画扇传歌，金船劝酒，愁黛羞敛。侯门一瞥，萧郎陌上，故情依黯。芙蓉旧时庭院。早付与斜阳一半。又霜枫冷入哀红，凄凄弄晚。
宴清都|我亦单寒子。蓬门夜母儿形影相倚。秋机织泪，春灯熨梦，烟残坠穗。瓻书借向东邻，便绕膝殷勤问字。诵琅琅建水高瓴，寒宵过午忘寐。生前无分鸡豚，墓门寒食，望风悬泪。珍图手展，丸熊画荻，俨然前事。帘前雾重成滴，摇壁影葳蕤细蕊。陟屺吟能否招魂，涕零茧纸。
宴清都|饯腊蛮村鼓。声声急雁边低和鸣橹。琼箫市远，膏炉U薄，好春何许。横溪数萼娇红，点缀入迎年秀语。任向夕雪意垂垂，韩山冷落眉妩。银荷翠管西船，歌呼簺博，浑忘羁旅。涂笺燥墨，沾杯淡酒，自温眠绪。荒鸡定怜沈梦，是一夜乡心几处。唤绪风帆色新年，春程未误。
宴清都|未了伤心语。回廊转绿云深隔朱户。罗裀比雪，并刀似水，素纱轻护。凭教剪断柔肠，剪不断相思一缕。甚更仗寸寸情丝，殷勤为系魂住。迷离梦回珠馆，谁扶病骨，愁认归路。烟横锦榭，霞飞画栋，劫灰红舞。长街月沈风急，翠袖薄难禁夜露。喜晓窗，泪眼相看，搴帷乍遇。
宴清都|怕展登楼眼。西风外乱愁如草难剪。重阳近也，茱萸待插，雁行凄断。惊心满地烽烟，又怅望家山梦远。料泪波流向潇湘，修篁秾翠都染。纵教掷锦征歌，筹花斗酒，人意先懒。幽兰结佩，残荷制服，落英抄饭。芳情信美何用，莫一例霜啼露泫。拚今生冷坐枯吟，年涯暗遣。
导引|龟书畀姒，历数在皇躬。揖逊仰高风。鼎湖龙去遗弓堕，冠剑锁深宫。涂山齐德翊成功。仙魄蚤宾空。珍台闲馆栖神地，献飨永无穷。
导引|延和幄座，临御九年中。往事已成空。皇基固复盂四海，本自太任功。九虞初毕下西宫。庙U与天崇。周家盛，卜年卜世，万祀永无穷。
导引|深仁厚德，流泽自无穷。仙驭倏宾空。衣冠未返苍梧远，遥望鼎湖龙。人间仿佛认天容。缥缈五云中。帝城犹有遗民在，垂泪向西风。
导引|重华天子，长至奉神虞。九奏会轩朱。星晖云润东方晓，拜贶竹宫初。归来千乘护皇舆。瑞景集金铺。鸡竿高唱恩书下，惠露匝中区。
导引|我皇缵位，覆焘合穹旻。秘箓示灵文。齐居紫殿膺玄贶，降宝命氤氲。奉符让德事严禋。检玉陟天孙。垂鸿纪号光前古，迈八九为君。灵台偃武，书轨庆同文。奄六合居尊。圆穹锡命垂真箓，清晓降金门。升中报本禅云云。严祀事惟寅。无为致治臻清净，见反朴还淳。
寿楼春|称眉筵金瓯。是刘樊美眷，蓬阆仙俦。得似木公金母，紫芝丹丘。知福慧，曾双修。鼓瑟琴同心赓酬。又桂子传芳，桐枝茁秀，花甲庆初周。蟠桃熟，瑶池头。趁堂开昼锦，笺写银钩。为祝灵椿齐寿，八千春秋。招海鹤，来衔筹。恰近来移家瀛洲。待花烛重辉，双扶杖鸠歌好逑。
寿楼春|吹琼箫商声，记丁帘絮语，曾赋红情。可念朱楼阑夜，坐花调笙。思俊侣，多飘零，料近年桑干潮平。纵画里题香，愁边款酒，无奈对新亭。芳郊外，凉风生，想西陵杜曲，还有流莺。又怕红绡留字，紫云知名。先话别，重寻盟，任客中明朝阴晴。便韦曲相逢，霜天雁鸣，秋满城。
寿楼春|过春风旗亭，记长干系马，消受闲情。此际南州留滞，怨歌重听。身未老，心先惊，动乱愁梅花江城。纵茂苑人归，青溪梦好，枯树伴兰成。云屏外，霜猿鸣。指斜阳霸国，金粉飘零。漫向琼楼怀旧，板桥寻盟。淮水碧，钟山青，恨隔江无多商声。剩词客哀时，萧萧鬓星，弹广陵。
寿楼春|坚牢是神仙。待铺扬福履，费尽涛笺。且自尚书红杏，侍中青田。丰镐地，黔川蛮。知一般怀思缠绵。况三U含濡，千家U啜，齐戴大罗天。将进酒，便便言。怎年登大耋，曾不华颠。共诧方瞳朗朗，长髯岩岩。周召傅，商彭篯。又浮邱洪崖随肩。佳节正薰风，瑶琴细弹三两弦。
寿楼春|嗟春来何迟。恰芳尘散曲，烟渚流澌。此际飘零，词客倦游何依。悲揽蕙，愁搴蓠。似左徒行吟江涯。恁锦瑟华年，青山故国，回首梦都迷。登临地，芳菲时。几红牙按折，白袷寻诗。底事尊前双泪，者回难持。埋香恨今谁知。剩短碑凄凉题辞。更不绾春愁，垂杨过篱三两枝。
寿楼春|招飘摇花魂。有颦烟弄晓，怨雨啼昏。愁把空枝缄泪，断肠留春。芳草路凭阑人。冷翠裙萋萋王孙。怅腻水流脂，香泥补垒，欢事总成尘。金铺掩，珠帘曛。对韶光迅羽，易泣金尊。渐看交柯如幄，绿阴当门。风叶战，鸦如军。漫浪萍踪迹无根。待认取明年，香瘢旧痕簪锦巾。
尉迟杯|碧湖泛。怪扶头可可春初酽。东风又皱微波，吹成嫩凉如簟。搴芳人艳，临水照欲放眉还敛。叹今年彩笔红销，赋愁凄入江菡。宵来惜取流光，残灯外酒魔，暗答诗魇。梦雨飘檐，灵潮卷瑟，危旆窄魂同闪。凭谁见扶桑东瞰。祇觉后孤蓬莺声黯。引邗沟一道垂杨，睡色平黏沙菼。
尉迟杯|沧江路。记一舸夕舣依深树。愁闻战伐声悲，空忆危城何处。□□□□，曾逐我寒宵宿前浦。有闲鸥自卧荒洲，任人将伴归去。如今浪迹天涯，还追念扁舟苇渚相聚。往日心情俱零落，难寄意清歌妙舞。何时□逢君水国，叹身世凄凉却共语。祇空斋夜久焚香，梦来犹想吟侣。
尉迟杯|紫云暖。恨翠雏珠树双栖晚。小花静院相逢，的的风流心眼。红潮照玉盌。午香重草绿宫罗淡。喜银屏小语私分，麝月春心一点。华年共有好愿。何时定妆鬟，莫雨零乱。梦似花飞，人归月冷，一夜小山新怨。刘郎兴寻常不浅。况不似桃花春溪远。觉情随晓马东风，病酒馀香相半。
尉迟杯|江南路。正绿遍万树垂杨缕。愔愔嚼蕊吹花，清绝蘼芜庭宇。单衣伫立，问秀靥孤颦隔何许。羡才人老去填词，生绡题遍名字。应念历劫云烟，偏画绢诗龛，锦段如故。淡墨词痕无处涴，日抱向江湖来去。如今对残山剩水，觅谁语熏香独自抚。有何人，一例心情，剪灯珍重题句。
小重山|花里重寻赵璧弹。流黄朝日映织初残。停机暗下理双鬟。调弦请，莫是喜幽兰。弦涩苦难安。机丝曾裂指沁心寒。思繁错记写离鸾。弹多误，频脱指环看。
小重山|碧藕花风入袖香。涓涓清露浥，玉肌凉。折花无语傍横塘。随折处，一寸万丝长。还更擘莲房。莲心真个苦，似离肠。凌波新恨尽难忘。分携也，触事著思量。
小重山|月下潮生红蓼汀。浅霞都敛尽，四山青。柳梢风急堕流萤。随波处，点点乱寒星。别语寄丁宁。如今能间隔，几长亭。夜来秋气入银屏。梧桐雨，还恨不同听。
小重山|澹澹秋容烟水寒。楼高清夜永，倚阑干。玉人不见坐长叹。箫声远，明月满空山。遐想绿云鬟。青冥风露冷，独乘鸾。别时容易见时难。凭孤枕，聊复梦蝉娟。
小重山|深拥熏篝倏已冥。寂寥山枕畔，梦难成。谁堪三两夜乌声。银缸灺，花影上围屏。犹记旧时情。帘边人似月，月如冰。从今张眼到天明。衣带缓，谁与问伶俜。
小重山|谁信回车阮籍狂。眼前行不尽，似愁长。寻常门巷动沧桑，征裘影小立怯斜阳。旧梦苦思量。琼楼高十二起钗梁。绿阴青鸟几时光。辞柯叶，一夕月如霜。
小重山|竹里清香帘影明。一枝照水弄精神。楼头横管罢龙吟。休三弄，留为与调羹。紫陌与青门。溪边浮动处，绝纤尘。等闲休付寿阳人。潇洒处，月淡又黄昏。
小重山|满目弓矰梦亦讹。荒山归未得已无家。便同征雁寄苍葭。禅扉静一径薜萝遮。清响出窗纱。碧云敲欲破落霜华。愁人只合悟空花。和泪听坐到月西斜。
小重山|雾阁云窗瘦玉容。二年芳讯杳费春工。更无人护绣帘栊。花心搅，蝴蝶满园空。珧瑟怨重重。相思遮不断梦还通。桃花不似去年红。争禁得，明日又东风。
小重山|晓起相携花下嫣。折来和露插乱云边。绕身一步更堪怜。还却立，故向侍儿前。分手各凄然。百花生日日恨年年。落花如雨雨如烟。关心记，好梦总难全。
小重山|曾看新妆镜前。别来怊怅甚不成眠。此情不拟有人怜。愁袅袅空似兽炉烟。辜负月娟娟。梅花如有意落红钿。东风轻软到秋千。遥相忆微倦夕阳天。
小重山|诗酒休惊误一生。黄尘南北路几功名。枝头乌鹊梦频惊。西州月，夜夜照人明。枕上数寒更。西风残漏滴两三声。客中新感故园情。音书断，天晓雁孤鸣。
小重山|十二巫峰兵气销。野猿声断续，送征桡。停船山下晚凉招。余霞外，新月涌江潮。远岫软烟飘。怒涛惊潋滟，客魂消。倚舷极目意萧萧。山如黛，眉翠倩谁描。
小重山|密雨斜棱贴地匀。小楼声不断似瑶筝。绿阴深处鸟还鸣。黄鹂啭和入曲中听。春事莫关情。流酸梅子熟溅眉颦。一川芳草自盈盈。绕阑久，阶上碧苔生。
小重山|楼上低垂翡翠帘。玉钩红袖内隐春纤。绣额初教彩燕添。梅信早，点检鬓云边。香幕水沉烟。灯花凝绛蜡不成眠。明朝春色上眉尖。须好梦随意卜金钿。
小重山|欲绣平原几度思。园蛾初作茧络成丝。前溪水满雪消时。波纹起，绿似小桃枝。投足散涟漪。夜来开绣谱度针迟。一痕青影暮烟微。衔丝细，不用洗胭脂。
小重山|花艳嫣然照坐红。池光高下见，木芙蓉。相从款款莫匆匆。新酿熟，浮瓮碧香浓。倚槛送飞鸿。登高时节近，菊披风。笑谈今喜一杯同。揉金蕊，和露入杯中。
小重山|漠漠晴霓和雨收。长波千万里，拍天流。云帆烟棹去悠悠。西风里，归兴满沧州。谩道醉忘忧。荡高怀远恨，更悲秋。一眉山色为谁愁。黄昏也，独自倚危楼。
小重山|杏火无烟烧断肠。织成春恨切，柳丝长。当时谁是种花郎。却不教，柳近杏花傍。柳道不须忙。春深须是有，絮飞扬。等闲扑着杏腮香。恁时节，选甚隔池塘。
小重山|宝榭帘钩卷月窗。缕衣金样褪泛馀香。卿卿荣耀宠恩光。三竿日颦翠楚山长。螺髻戛浮觞。凤奁尘莹恨浥U霜。卖珠楼外串离肠。春残梦今夜拟高唐。
小重山|碧玉山围十里湖。水云天共远，戏双凫。河阳花县锦屏铺。人不老，长日在蓬壶。一笑且踟蹰。会骑箕尾去，上云衢。十分深注碧琳腴。休惜醉，醉后有人扶。
小重山|簇簇树荫点点灯。市声沉寂后，乐声轻。长街良夜少人行。风拂面，霜菊送微馨。圆月正分明。清辉何皎皎，客心惊。谁人不起故园情。空伫立，何处是归程！
小重山|是处飞来又一峰。何人雕琢就？夺天工。四时风雨气空蒙。砚屏侧，疑欲起蛟龙。蓄石傲坡翁。仇池虽有色，响难同。南州孺子乐其中。不须拜，好友愿相从。
小重山|猛悟尘劳跳出笼。胸襟多少事，尽成空。逍遥物外效愚蒙。真脱洒，端的好家风。启户对松峰。红尘飞不到，白云中。道心不与利心同。开怀抱，高卧养疏慵。
小重山|日暖池塘春草齐。杜鹃花影外杜鹃啼。小亭西畔夕阳低。新雨过，山翠欲沾衣。满眼旧相知。客边重此会共传杯。更阑莫惜醉如泥。东风里，千点落花飞。
小重山|自古高人远市廛。超然离俗表，隐林泉。曾闻宣圣有遗言。仁智者，山水窟中安。无事恼心间。猿鹤为朋友，养成丹。白云深处乐幽闲。明月下，一曲小重山。
小重山|一桁春江似酒浓。远山应有恨，小眉重。六朝残梦落疏钟。闻啼鸟，惊起转朦胧。心事待书空。忽随鱼浪卷，逐流红。飞潜无际任飘风。春归也，花落奈愁中。
小重山|五柳阴阴罩小窗。梦回残卷尽，对斜阳。谁家河朔共飞觞。销愁处渔唱满沧浪。重坐竹方床。七轮丁缓扇，进风凉。惠山泉煮紫茸香。看新月影落郁金堂。
小重山|芳草茸茸翠辇迟。昭阳初日影散彤墀。银幡彩胜戴双U。金错小，剪出万年枝。御苑落花时。祠前祈百子汉家池。承恩唯有臂红知。中宵梦，频起视胭脂。
小重山|闺阁争传捧贴黄。久重新雨露润莲帮。锦袜初学内家妆。今而后，启予足孟家光。按拍凤头香。尽春愁稳载莫轻飏。一钩纤窄待重量。惊鸿影，凌波袜误陈王。
小重山|碧霄如水月如钲。今宵知为我，特分明。冰壶玉界两三星。清露下，渐觉湿衣轻。高树点流萤。秋声还又动，客心惊。吾家水月寄昭亭。归去也，天岂太无情。
小重山|一种分香自月宫。人间清绝处，小山丛。谁将仙米掷虚空。丹砂碎，糁遍碧云中。好是窦家风。年年秋色里，又香浓。风流全在主人翁。青青鬓，相映脸潮红。
小重山|江渚蒹葭白露晞。云间浑未有蚤鸿飞。人情难在别庭闱。携诸幼孤艇溯流归。七十古来稀。乃翁筋力，尚未衰微。岘山不是远相违。犹能往清泪莫沾衣。
小重山|东晋风流雪样寒。市朝冰炭里，起波澜。得君如对好江山。幽栖约，湖海玉孱颜。梅月半斓斑。云根孤鹤唳，浅云滩。摩挲明秀酒中闲。浮香底，相对把渔竿。
少年游|禾兴溪上草连天，不见翠楼烟。黑头潘令，满襟离怨，赢得唾珠圆。送归野艇无多日，皓魄已初弦。春信将阑，可能相就，开榼海棠前。
少年游|四山烟霭未分明。宿雨破新晴。万顷湖光，一堤柳色，人在画图行。清明过了春无几，花事已飘零。莫待斜阳，便寻归棹，家隔两重城。
少年游|去年人在凤凰池。银烛夜弹丝。沉火香消，梨云梦暖，深院绣帘垂。今年冷落江南夜，心事有谁知。杨柳风和，海棠月淡，独自倚阑时。
少年游|钗云垂耳未胜冠，私语别青鸾。露帐银床，海棠睡足，偏称晚来看。一年一梦青楼曲，香浅被池寒。却听西风，小窗残雨，红叶满长安。
少年游|枫林红透晚烟青。客思满鸥汀。二十年来，无家种竹，犹借竹为名。春风未了秋风到，老去万缘轻。只把平生，闲吟闲咏，谱作棹歌声。
少年游|流红一片溯宫沟。春事已成休。约鬓钗鸾，随身筝雁，同上十三楼。离痕又入青青草，何处滞行舟。桃叶新阴，梨花幽梦，都付两眉愁。
少年游|庐山瑶草四时春。烟锁上宫门。记得南游，偶寻飞涧，一洗庾公尘。香炉高咏君家事，文采近前人。它日骑鲸，尚怜迷路，与问众仙真。
少年游|平山黛影枕清流，桨底荡层楼。击楫高歌，凭舷细语，不许话离忧。别来玉指裁芳信，千里寄温柔。怎比当时，垂杨轻舞，筛月照扁舟。
少年游|朱桥碧野是耶非。往事尚依稀。柳堤嫩绿，镜湖新月，低首共徘徊。角声惊破春宵梦，忍泪各分飞。留得辛酸，西窗抵足，何日再来归。
少年游|江风正紧，江云欲坠，江浪碧生花。名山咫尺，游航不渡，一水即天涯。多谢山邻留客坐，未负此停车。浓赭堆颐秋叶媚，松谡谡，石斜斜。
少年游|参差烟树灞陵桥，风物尽前朝。衰杨古柳，几经攀折，憔悴楚宫腰。夕阳闲淡秋光老，离思满蘅皋。一曲阳关，断肠声尽，独自凭兰桡。
少年游|摇红簇翠见天骄，呼月上东桥。桥外青山，山前小阁，相对坐深宵。重来草色浮孤影，绿鬓不禁凋。莫问行藏，马牛身世，方寸响春潮。
少年游|记牵麋鹿上苏台。游苑委蒿莱。辽鹤东归，蓟云北望，金锁竟沉埋。谁知不世凄凉事，又到眼前来。燕处燔堂，鱼游沸鼎，只此已堪哀。
少年游|弄粉调脂，梳云掠月，次第晓妆成。鹦鹉笼边，秋千墙里，半晌不闻声。原来却在瑶阶下，独自踏花行。笑摘朱樱，微揎翠袖，枝上打流莺。
少年游|帘垂深院冷萧萧。花外漏声遥。青灯未灭，红窗闲卧，魂梦去迢迢。薄情漫有归消息，鸳鸯被半香消。试问伊家，阿谁心绪，禁得恁无憀。
少年游|日高花榭懒梳头。无语倚妆楼。修眉敛黛，遥山横翠，相对结春愁。王孙走马长楸陌，贪迷恋少年游。似恁疏狂，费人拘管，争似不风流。
少年游|萧瑟秋风古渡桥，江风壮晚潮。夕阳衰柳，何堪轻拆，瘦损小蛮腰。碧云澹远澄波静，惨怨散林皋。山海情深，石尤风急，留住远征桡。
少年游|奉诚园内小斜桥。曾记近花朝。簸钱庭院，蹴球天气，春草绿裙腰。而今不道心情换，飘泊堕江皋。眼底人疏，心头事满，斜凭木兰桡。
少年游|华灯番市影苕苕。夜夜似元宵。流水过车，暗尘逐马，歌响云飘。春风还共荒城里，客思独无聊。昨宵梦去，慈亲温藉，小妹招邀。
少年游|闲寻杯酒，清翻曲语，相与送残冬。天地推移，古今兴替，斯道岂雷同。明窗玉蜡梅枝好，人情淡物华浓。个样风光，别般滋味，无梦听飞鸿。
少年游|前时相见，楼头窗畔，尊酒望银蟾。如今间阻，银蟾又满，小阁下珠帘。愿得吴山山前雨，长恁晚廉纤。不见楼头婵娟月，且寂寞闭窗眠。
少年游|淡黄衫子郁金裙。长忆个人人。文谈闲雅，歌喉清丽，举措好精神。当初为倚深深宠，无个事爱娇嗔。想得别来，旧家模样，只是翠蛾颦。
少年游|看看又是，银河清浅，织女乍停机。不知何事，今宵残醉，还听汝南鸡。庭前瓜果妆成巧，暗里絓蛛丝。记得年前，小矾山下，干鹊夜来时。
少年游|绿勾阑畔，黄昏淡月，携手对残红。纱窗影里，朦腾春睡，繁杏小屏风。须愁别后，天高海阔，何处更相逢。幸有花前，一杯芳酒，欢计莫匆匆。
少年游|红袖传杯，琵琶度曲，常记共清游。杏子香中，海棠花底，低按小梁州。十年多少沧桑事，水逝与云流。引凤台空，弄箫人远，回首不胜愁。
少年游慢|春城三二月。禁柳飘绵未歇。仙籞生香，轻云凝紫，临层阙。歌掌明珠滑。酒脸红霞发。华省名高，少年得意时节。画刻三题彻。梯汉同登蟾窟。玉殿初宣，银袍齐脱，生仙骨。花探都门晓，马跃芳衢阔。宴罢东风，鞭梢一行飞雪。
尾犯|会少别多，春也似人，魂梦飞越。药裹香中，枉花团宫缬。占雨候黄梅正老，唱阳关杨枝待折。更留何计，五夜漏声，红泪蟾蜍咽。东风原是客。何况杜宇催别。悔不依禅，悟三生空阔。算天上离愁难寄，感人间同心暗结。万般情绪，袅碎海棠丝上月。
尾犯|一带小红桥，同倚画栏，池面荷靓。飐飐芦梢，立蜻蜓不定。新雨过琼珠万点，荡流霞妙莲香冷。听垂杨岸，几树鸣蝉，催起游人兴。虚亭萦曲沼，望不尽绿叶千柄。隔水盈盈，似美人临镜。雪冰藕凉生罗袂，泛清樽风吹酒醒。断云残照，渐花外天光向瞑。
尾犯|秋空过雨静，晚景澄明，天淡如水。渐看蟾彩，东山旋升，金饼上云际。轻烟散尽，莹皓色消尘翳。倚琼楼，皎若瑶台阆风，翠阑十二。正好登临无外。满斟与清光对。虽桂华飘下，玉轮移影，归兴犹未。待继日同宴赏，听秘乐广寒宫里。惟怕却，明月阴晴未定，且宜欢醉。
山亭柳|退道愚生。意乱心生。丧命尽贪生。不畏神明察日，千愆万过迷生。死堕酆都苦苦，苦尽傍生。进道清真忘世梦，闲看圣教似书生。达理悟修生。气结神灵异，自然有霞彩光生。宝鉴碧霄光耀，真个先生。
山花子|独向UU采石芝。灞陵妻子讶归迟。沧海一裘风雪里，少人知。懒到虱嫌嵇叔拙，贫来鬼笑伯龙痴。短鬓怕将愁思织，已成丝。
山花子|黄蝶寻花褪薄衣，槐阴吹老漏斜晖。红枣挂枝秋已熟，打应稀。不断雁声和月叫，重惊鸦宿带霜飞。田有香粳园有菊，几时归。
山花子|隐隐轻雷挂断虹，平田高下与溪通。溪外罩鱼人影，落波中。屐齿泥融双印直，葛衣风漾一襟松。回看西峰峰外，半青红。
山花子|露压芳莲堕粉英。霜兰飘忽者惺惺。风里落红谁是主，在长亭。老去六郎秋淡淡，颦儿奈可作黄庭。回首泪珠空洒尽，莫丁宁。
山花子|为讯南朝燕子飞，人间何处有乌衣。不是旧家庭院，也争归。低啄絮泥防易落，不知疏柳坠残晖。还与一双蝙蝠，傍檐飞。
山花子|滟滟波光绿似醅。茸茸草色嫩如苔。只有轻寒浑不定，晚还来。落梅村里昏鸦远，摆柳风前候雁回。明日新晴堪眺望，上春台。
山花子|月到檐梅女字枝。幽人贪夜未眠时。自卷湘帘惊燕子，坐庭墀。露滑琴弦寻调乱，风欺炉火得香迟。花影满身寒不起，少人知。
山花子|碧水东流载绿杨，画楼扶醉自潇湘。待月千年凭悼处，总苍茫。无意无心须借酒，有愁有泪必言狂。呜咽长歌如此夜，苦清商。
山花子|露似珍珠月似钩。有人徙倚最高楼。望断天涯何处是，路悠悠。晓雨催寒轻破梦，朔风吹霰苦添愁。万种心怀抛掷尽，付东流。
山花子|湖上秋深藕叶黄。清霜销瘦损垂杨。洲嘴嫩沙斜照暖，睡鸳鸯。红粉莲娃何处在，西风不为管馀香。今夜月明闻水调，断人肠。
山花子|采尽江蓠客未归。一湖春水碧差池。湖上高楼楼上月，照天涯。旧梦欲凭归燕说，新愁只有落花知。独在玲珑帘幕底，立多时。
山花子|曾把榆钱买少年，少年已是柰何天。为忆杨花未落，已啼鹃。阅尽闲愁都是梦，不知残梦在谁边。赢得如今蚕老，已三眠。
山花子|一枕雷声万壑冰。两条弦子数重绫。指印尚传唐女部，郑中丞。南赵脱匙犹有迹，东塘镌柱可无凭。谁更凄凉探法曲，继樊U。
山花子|莺锦蝉縠馥麝脐，轻裾花草晓烟迷。㶉鶒战金红掌坠，翠云低。星靥笑偎霞脸畔，蹙金开襜衬银泥。春思半和芳草嫩，碧萋萋。
山花子|万紫千红换绿阴。无人庭院展蕉心。三五呢喃新乳燕，画堂深。细草池边迷梦迹，流泉门外度微音。茶歇香消残酒醒，昼愔愔。
山花子|心事淞江夕照边。几回相见总相怜。素手偷亲亲不得，在人前。客岁重阳才识面，重阳已是又经年。叶瘦花残浑不管，奈何天。
山花子|苍璧新敲小凤团。赤泥开印煮清泉。醉捧纤纤双玉笋，鹧鸪斑。雪浪溅翻金缕袖，松风吹醒玉酡颜。更待微甘回齿颊，且留连。
山花子|夹口天规月影弯。蛾眉终古锁荒寒。证到维摩初得地，水云间。恰巧来游逢七夕，居然上下映连环。缓步铁城嶂尽处，喜同看。
山花子|绣领鸳鸯刺未工。好春催到柳丝风。谁唤停针寻斗草，断桥东。裙褶映来新似月，鞋帮试处小于弓，最爱湖边山一对，两高峰。
巫山一段云|云里高唐观，江边楚客舟。上升峰月照妆楼。离思两悠悠。云雨千重阻，长江一片秋。歌声频唱引离愁。光景恨如流。
巫山一段云|鸦逐将归日，松留欲散烟。愁乡知有几重天，况堆千万山。虫网经风吹绝，又向帘旌重结。一丝分做一条心，教人怎么禁。
巫山一段云|缥缈云间质，盈盈波上身。袖罗斜举动埃尘，明艳不胜春。翠鬓晚妆烟重，寂寂阳台一梦。冰眸莲脸见长新，巫峡更何人。
巫山一段云|峰立瞻华表，危岩状冕旒。U椒瘦削耸妆楼，仙子罢梳头。玉女盆犹在，金仙洞不留。桃花开落自春秋，云影日悠悠。
巫山一段云|炉养长生药，园开不谢花。充饥旋旋采灵芽。消渴饮流霞。闲看玉蟾光灼。忽见金鳌踊跃。两般游戏上青莲。凤历怎排年。
巫山一段云|袅娜江边柳，飘摇岭上云。卸帆回棹楚江滨。归信夜来闻。欲拂珊瑚枕，先董翡翠裙。江头含笑去迎君。鸾凤尽成群。
巫山一段云|黄鹤松间睡，青鸾涧畔栖。白牛困卧紫灵芝。丹凤宿瑶池。唯有灵童放耍。来往恣情游冶。通天彻地月明中。显现至真功。
巫山一段云|潮落蒹葭浦，烟沉橘柚洲。黄陵祠下雨声秋。无限古今愁。漠漠迷渔火，萧萧滞客舟。个中谁与共清幽。唯有一沙鸥。
巫山一段云|水殿云光净，萧条太液风。镜中愁绝采芙蓉，冷落怨秋红。翠盖摇明月，馀香散碧空。宫娥无复卷帘栊，玉露滴梧桐。
巫山一段云|列翠峰峦秀，仙都气象清。三阳端正玉鳌形。一气自天成。万叠云山深处。别是洞天幽圃。何人能得久闲居。清静乐无余。
巫山一段云|寂照山月衔，虚心出岫云。不留不碍贲天轮。来往自通神。谁向空中作主。端坐放行收聚。有无光曜遍乾坤。真宰默然存。
巫山一段云|我有林泉兴，君无补缺心。一方圣境理幽深。物外结知音。还到春时圆备。合是全真一会。功成行满待他年。携手上云天。
巫山一段云|秋水双眉黛，春风两鬓鸦。满窗风露绿云斜。漫把粉儿加。顾影应先惜，新妆已足夸。痴情犹自问邻娃。人面可如花。
巫山一段云|山后春将暮，龙阳景渐佳。东园芭榄正开花。随分有生涯。道友坚心长久。相见时时稽首。自然恬淡日和平。物外有余清。
巫山一段云|碎佩轻鸾舞，深帏睡鸭凉。误疑飞燕出昭阳。却是杜兰香。自弄蟠云新髻。不惯上清宫里。人间何处足遨游。滟滟百花洲。
师师令|花茵宝褥。更龙涎馥馥。春宵会合凤鸾俦，怀抱着娇香柔玉。再四央求松耙复。怪檀郎恁促。含羞几度嫌明烛。把红鸳轻蹴。郎言留着看娇容，云髻亸芙蓉肌肉。勉强因循还闭目。怪檀郎恁毒。
师师令|斜阳如水，洗百年尘市。车声催唤丽人迟，春寂寂花开门闭。阿母呼儿呼不起，要东风扶醉。歌场何限名花卉，只认君红袂。临台一转小苏三，唱不了相思滋味。珠落玉盘浑是泪，怕人生如戏。
师师令|杏花风壮。村里青帘飏。酒徒结束趁晴光。新制就春衫时样。画榼提携开步障。列高阳池上。绿云清切歌声上。对夭桃无恙。踏青天气丽人多，斗百草风流荡漾。强整接篱杯不放。醉后回头望。
帝台春|冈上竹黄，祥云绚南国。瀛海秋澄，闻道今年，蟠桃初实。好是金英浥露处，劝觅醉郦乡泉洁。话春晖，子舍心情，云帆催发。堂锦幂，U翠茁。驻凤翼，粲鲛额。正紫禁仙郎，彩衣归也，亲祝春慈南极。料得瑶台谱家庆，香入金觞暖仙液。拜寿母年年，认幔纱霞赩。
帝台春|亭亭物表。器宇秋天杳。廉明太守，说向吾人，古来稀少。清风两袖朝天去，转眼是凤池春晓。好敷陈，兽锦袍新，御炉香袅。蓬莱岛。莺花绕。霜月皎。鸡人早。伫献绩天颜，渥恩重，谩回首石城云杪。舟楫川途莫道烦，乾坤整顿还须了。记取旧门墙，几人归鉴藻。
平湖乐|落帆亭下换花船。柔橹轻于箭。三塔红窗霎时见。过城弯。南寻长水村偏远。马王塘去，稻香蟹美，秋水碧黏天。
并蒂芙蓉|太液波澄，向鉴中照影，芙蓉同蒂。千柄绿荷深，并丹脸争媚。天心眷临圣日，殿宇分明敞嘉瑞。弄香嗅蕊。愿君王，寿与南山齐比。池边屡回翠辇，拥群仙醉赏，凭栏凝思。萼绿揽飞琼，共波上游戏。西风又看露下，更结双双新莲子。斗妆竞美。问鸳鸯向谁留意。
庆千秋|荏苒芳春，又青旗映柳，绕陌齐飞。山斋寂寂闲卧，冷落空闱。当年少跃马横戈，思效明时。信道簸扬无用处，虚名真似南箕。喜捧云谣一曲，胜玉卮倾酿，绣组裁衣。还当祝公嘏寿，维岳赓诗。何须羡鹏背扶摇，同运天池。看取次狼星角敛，亿年国颂昌期。
庆宣和|城大如囊橐箓符，血脉如途，错列渊环缚其颅。未翥，未翥。
庆宣和|投至狐踪与兔穴，多少豪杰。鼎足三分半腰折，魏耶？晋耶？
庆宣和|五更风雪候趋朝。玉漏迢迢。纸窗明月上梅梢。睡著。睡著。
庆宣和|蒹葭被洲渚，凫鹜方容与。但闻歌竹枝，不见题鹦鹉。
庆春宫|云锁幽廊，风流暗径，冷曛又满空庭。窗外寒枝，凄凉似铁，谁知曾有浓晴。自怜形影，尚思念春禽再鸣。奈何栖鸟，萧索难禁，飞入新城。碧纱把恨牵萦。窗外窗间，一样心情。宝鉴鸾分，香奁粉冷，蓦然成幻堪惊。有谁相类，帐边蜡心残泪凝。而今而后，孤枕年年，睡满馀生。
庆春宫|云黯康陵，芜深南内，片铜剩臭犹剧。蹋鞠朋游，争棋不逊，若曹同此门籍。尾随毡幄，更何羡穿宫五百。漫劳讥察，义子连翩，况兼豪贼。一从夜度居庸，关钥难遮，印符亲敕。家里忘归，覆舟渔后，歌哭都成陈迹。一朝遗念，只天府图藏警跸。留名真个，威武馀风，就中呼出。
庆春宫|烟艇篱东，草堂峰侧，廿年海角栖迟。应念飘鸾，还惊飞鹊，漫伤绕树无枝。敢烦生事，煮文字瓶罍疗饥。移谈桑稚，书简筠青，且与轩眉。迁居老幼扶携，椎髻蓬头，相对依依。乐共杯盘，聊为鸡黍，亭林风物偏宜。小园谁赋，看堂坳泉喷雨霏。放怀朝夕，静聆啼鸟，划破晨曦。
庆春宫|孤塔荒烟，斜阳颓寺，密林悄水边城。禾黍如油，瓜蒲盈野，漫山不闻秋声。胜游缠梦，十年事骎骎鬓星。停车油壁，当日惊逢，心复牵萦。来鸿去燕将迎。人笑憔悴，花诉飘零。烟雨沙边，平生幽恨，彩笺吟句霜清。故都乔木，远畅望欲画未成。有并刀在，碎剪东风，一散离情。
庆春宫|云接平冈，山围寒野，路回渐转孤城。衰柳啼鸦，惊风驱雁，动人一片秋声。倦途休驾，淡烟里，微茫见星。尘埃憔悴，生怕黄昏，离思牵萦。华堂旧日逢迎。花艳参差，香雾飘零。弦管当头，偏怜娇凤，夜深簧暖笙清。眼波传意，恨密约，匆匆未成。许多烦恼，只为当时，一饷留情。
庆春宫|流水桃花，故园修竹，鲚鱼两两春初。山翠摇天，苔香出笋，一竿偕老吾庐。镜中双笑，判同号烟波钓徒。秋风永逝，乡梦无归，月落沙虚。沧桑换尽皇都。三月黄花，重卖丁沽。擘粒盘针，诛茅缚柱，画栏红到江湖。寸心濠上，今吾故吾。白杨烟树，青笠风标，留吊荒墟。
庆春宫|烟草沉山，苹风蹙水，天涯又是残春。唤友莺儿，寻家燕子，那堪花雨纷纷。心惊物候，空目断江东暮云。愁来不见，梦去仍迷，此地逢君。那堪踪迹沉沦，豪气成虹，短发如银。名重词坛，春波妙曲，几番吹雪萦尘。凄凉旧事，漫提起教人断魂。只须付与，月底红牙，掌上青樽。
庆春宫|宿霭笼晴。层云遮日，送春望断愁城。篱落堆花，帘栊飞絮，更堪远近莺声。岁华流转，似行蚁盘旋万星。人生如寄，利锁名缰，何用萦萦。骎骎皓发相迎。斜照难留，朝雾多零。宜趁良辰，何妨高会，为酬月皎风清。舞台歌榭，遇得旅欢期易成。莫辞杯酒，天赋吾曹，特地钟情。
庆清朝|云拂衣轻，风梳鬓薄，香来古佛龛中。清寒一片，■檀和气交融。此地谁横铁笛，寻春唤醒玉虬龙。闲凝伫，四围冷翠，裹住芳丛。是画是诗是梦，恰凭栏闲想，雪意朦胧。罗浮世界，前身蝴蝶曾逢。归鸟不知倦去，夕阳斜贮一山空。飞楼峭，众峰争赴，袖底玲珑。
庆清朝|U月生西，杓星建未，画堂昼景偏长。天生英杰，独向此炎光。超卓凡尘表物，精神秋水自清凉。真奇特，清沟挺秀，敌国传芳。好是少年折桂，唾手功名就，腾踏飞黄。君王眷厚，皇华绣斧还乡。士贵姜谟盛事，未容专美独夸唐。称觞处，颂闽境斑戏公堂。
庆清朝|绝艳宜簪，倩魂易冷，几回亸袅东风。春娇乍倚，曲栏独映嫣红。和醉重鸣怨瑟，弦间幽意有谁同。斜阳外，断霞作被，残粉成丛。犹忆故山步月，听杜鹃啼夜，绿碎烟空。朱英数点，飞帘应为诗工。镜里暗藏清泪，怕教零落乱云中。深深院，浓愁未醒，争似花浓。
庆清朝|银漏花残，红消烛泪。九重鱼钥欢声沸。奏万乘祥曦门外。盖圣君恭谢灵休，谨访景明嘉礼。天意好，祥风瑞月，时正当小春天气。禁街十里香中，御辇万红影里。千官花底，控绣勒宝鞭摇曳。看万年，永庆吾皇，拈指又瞻三载。
庆清朝|柳絮魂轻，榴花火黯，晴光锁隔层云。繁英雨落，青山颓势难奔。裂石U封苍藓，U呕梦呓未经春。深阴下，夏蝉初唱，也学声吞。人世百年光景，看四分之一，一霎成尘。枯枝罥月，唯挂蛛网纷纷。醉扫露歌归去，流风自瘗晓星痕。西风后，待弹霜锷，浊酒重温。
庆清朝|玉局歌残，金陵句绝，年年负却薰风。西邻窈窕，独怜入户飞红。前度绿阴载酒，枝头色比舞裙同。何须拟，蜡珠作蒂，缃彩成丛。谁在旧家殿阁，自太真仙去，扫地春空。朱幡护取，如今应误花工。颠倒绛英满径，想无车马到山中。西风后，尚馀数点，还胜春浓。
应天长|深荷澹柳，朱瓦翠檐，川原楼观纷触。俊侣茗谈幽阁，阴阴映衫绿。风来去，蝉断续。动万里劳生歌哭。笑行子，十载逢迎，暗恨空筑。梁燕久巢林，小扇轻罗，休省旧芬馥。似海舞红都落，凭谁赋鹏鵩。湖边路，容问卜。泛一棹酒波阑曲。奈争向，千古牛山，痛泪相属。
应天长|疏帘蝶粉，幽径燕泥，花间小雨初足。又是禁城寒食，轻舟泛晴渌。寻芳地，来去熟。尚彷佛大堤南北。望杨柳一片阴阴，摇曳新绿。重访艳歌人，听取春声，犹是杜郎曲。荡漾去年春色，深深杏花屋。东风曾共宿。记小刻近窗新竹。旧游远，沈醉归来，满院银烛。
应天长|王风委草，骚赋怨兰，危弦思苦谁说。坐对素秋摇落。芳菲与鹈鴂。吟壶永双练发。悄未觉，翠销红歇。镇闲写，解带披襟，满座香发。长恨付梨园，似锦湖山，南渡最凄咽。况是泪枯啼宇，冬青更愁绝。斜阳事，人世别。怎料理此间情切。画图展后视如今，何处风月。
应天长|莺花近甸，鸿雪去程，依稀梦境堪觅。记否那回携手，汀波恋馀碧。垂虹影，还自直，有几许倩魂消得。画眉冷，走马人来，鸥鹭曾识。回念别离时，陌上香泥，罗带为谁拭。怕说绣鞯行处，鞭丝堕秋色。前踪认，如过翼。尽唤起暮愁千尺。断桥外，细雨恹恹，重问村驿。
应天长|风竿转暝，云絮蘸空，沈阴遍洒郊陌。正见燕寒巢幕，衔泥话春色。乌衣巷，前度客。定识我秀眉吟窄。旧尘在一片残衫，酒晕青碧。哀乐念今昔。不到中年，不信世情隔。但憾著书缘绝，咿唔抚空壁。沧波路，归思寂。早倦听下亭凄笛。赋愁了冷雨檐花，清漏初滴。
应天长|黄泥竹坂，白粉藓墙，溪南烟舍相并。记得去年，灯市匆匆买篷艇。离尊话，犹暗省。忍忘却那回风景。青帘底小巷红遮，同倚楼杏。一载未归人，又听东风，江上唤愁醒。输与故林，双燕寻巢剪花影。长千里，芳树冷。总无意舞鬟歌颈。茅堂路甚日期君，重扫兰径。
应天长|惜春莫便愁如结，行见荷花开胜雪。那时言，重见说。终古馨香无断绝。算曾经，千万劫，信得妾心如月。却怕碧云重叠。清光长似缺。
应天长|岸容浣锦，波影堕红，纤鳞巧避凫唼。禹浪未成头角，吞舟胆犹怯。湖山外，江海匝。怕自有暗泉流接。楚天远，尺素无期，枉误停楫。四望涌金楼，带草帟烟，缥缈际城堞。渐见暮榔敲月，轻舫乱如叶。濠梁兴，归未惬。记旧伴袖携留折。指鱼水，总是心期，休怨三叠。
引驾行|红尘紫陌，斜阳暮草长安道，是离人断魂处，迢迢匹马西征。新晴。韶光明媚，轻烟淡薄和气暖，望花村路隐映，摇鞭时过长亭。愁生。伤凤城仙子，别来千里重行行。又记得临歧，泪眼湿莲脸盈盈。消凝。花朝月夕，最苦冷落银屏。想媚容耿耿无眠，屈指已算回程。相萦。空万般思忆，争如归去睹倾城。向绣帏深处并枕，说如此牵情。
归国谣|双脸，小凤战篦金飐艳，舞衣无力风敛，藕丝秋色染。锦帐绣帏斜掩，露珠清晓簟。粉心黄蕊花靥，黛眉山两点。
归字谣|斜。梅影移窗映碧纱。依它写，寒受月些些。
归字谣|眠。何处秋声到枕边。芭蕉雨，点滴画栏前。
归字谣|愁。羽檄纷驰又一秋。频回首，惆怅水西流。
归字谣|痴。梦里商量怕蝶知。心头事，细诉与花枝。
归字谣|楼。自倚阑干忆旧游。湘帘上，闲挂小银钩。
归字谣|非，万里重来万事非。桃花在，人在几重帏？
归字谣|风。凤尾香罗薄几重。吴江冷，庭院径堆红。
归字谣|愁。底事依人不去休。难抛却，心上与眉头。
归字谣|归。猎猎薰风飐绣旗。拦教住，重举送行杯。
归字谣|碑，迎送倾盆泪雨飞。英灵在，来年更光辉。
归字谣|猜。谁拂湘帘一线开。无人影，风送落花来。
归字谣|游。楚尾吴根遍访秋。心事悄，夜夜望牵牛。
归字谣|愁。几片飞花过小楼。春归否，尚在柳梢头。
归字谣|情。闷倚罗帏数漏声。窗棂外，小雨梦难成。
归字谣|清。一树松风静有声。高楼夜，人与月同明。
归字谣|芬。好语如珠粒粒匀。推敲定，风雨闭闲门。
归字谣|眠。月影穿窗白玉钱。无人弄，移过枕函边。
归字谣|瓜。今岁须教早吐花。圆如月，郎马定归家。
归字谣|空。花映清池月在中。繁华梦，今古一轮同。
归字谣|天。惯把情缘作幻缘。无人会，生死苦缠绵。
归字谣|碑，刺破青天更雄伟。千万载，年年春风吹。
归字谣|春。懊恼深闺客里身。难排遣，落絮况愁人。
归字谣|琴。调急弦繁哀怨深。难成弄，料是少知音。
归字谣|凉。如水春阴压画廊。秋千罢，无力倚银床。
归朝欢|锦帕圆兜云鬓发。石黛开眉黄点颊。玉纤解了五铢衣，U裆遮遍凝脂滑。楚腰刚一搦。影娥池内捞明月。弄潮儿，踏摇声起，争逐银山没。佳节湔裙春浪发。万顷桃花漾红雪。闲云绊惹渚宫疑，酒狂禁忍糟丘渴。金沟题怨叶。稿砧去后音书绝。白狼河，十年征戍，谁问死生别。
归朝欢|天地初分何处寄。父母无生名甚字。须将这个要分明，推穷此理宁论是。细细传不二。一能仍究从前自。往来频，不知迷迷。甚日得言赐。忽尔真灵前面至。认得元形欢喜示。惺惺觑著甚端严，辉辉返照通容易。见时唯密秘，妙玄微雅中深邃。出圆光，五般颜彩，复本总祥瑞。
归朝欢|帝里又惊斟岁酒。世事浮云空白首。庭前历落拥冰霜，江头寂寞舒梅柳。东风何太陡。京尘虚负渔樵耦。剪灯红且倾柏叶，莫问经纶手。六街爆竹喧阗久。轻暖轻寒门闭后。丽谯已听漏声频，绮窗赋得椒花否。春光来户牖。明朝可保朱颜旧。谢东君，一年尽也，此夕拼相守。
归田乐|春又去，似别佳人幽恨积。闲庭院，翠阴满，添昼寂。一枝梅最好，至今忆。正梦断，炉烟袅，参差疏帘隔。为何事年年春恨，问花应会得。
归田乐|风生苹末莲香细。新浴晚凉天气。犹自倚朱阑，波面双双彩鸳戏。鸾钗委坠云堆髻。谁会此时情意。冰簟玉琴横，还是月明人千里。
归自谣|江水碧。江上何人吹玉笛。扁舟远送潇湘客。芦花千里霜月白。伤行色。来朝便是关山隔。
归自谣|江上立。鸥鹭闲云相共白。波平日暮千峰出。多情今日多回忆。无消息。雪融春信寒梅碧。
彩鸾归令|修眼长眉。U婳佳名自属伊。佩环急转乐声低。舞罗衣。许将红绶衔双凤，不定芳巢忆故枝。夜阑谁道梦回迟。彩云飞。
彩鸾归令|珠履争围。小立春风趁拍低。态闲不管乐催伊。整铢衣。粉融香润随人劝，玉困花娇越样宜。凤城灯夜旧家时。数他谁。
征部乐|别离经岁，深悔屡把春光掷。只为相如四壁。愁分与凄苦吟蟀。容易过相思夕。怕缩地长房难觅。更欲笑北地胭脂，莫问祁连好颜色。家书偶寄，临缄未罄，心事最难抛得。但愿是离愁时遣，强加餐饭，聊且排岑寂。隔河天女，总不废七襄勤织。更善顾老母娇儿，起居安适。
御带花|梳妆台下，扪碑字金碧依然天半。龙舟寂寞，信波翻太液，藕花长满。知否凭高无限意，几增凄惋。传呼急，平明骑马，值紫宸班换。指点重瞳亲御处，飞阁千层，彩虹双转。朱颜频改，都不是寻常意中庭院。飘泊青衫，随例属天家拘管。忆二十年前慧业，侍玉皇香案。
御街行|倚阑自把重帘卷。又早与东风见。春来独自怕看花，无奈繁红撩眼。遥知近日，小园雨足，幽径苍苔满。谁怜客里芳时换。任争说堪游玩。歌云舞雪总无心，枉自随人欢宴。孤帏酒醒，小窗月落，柳外啼鸦乱。
御街行|藤筠巧织花纹细。称稳步如流水。踏青陌上雨初晴，嫌怕湿文鸳双履。要人送上，逢花须住，才过处香风起。裙儿挂在帘儿底。更不把窗儿闭。红红白白簇花枝，恰称得寻春芳意。归来时晚，纱笼引道，扶下人微醉。
御街行|五年京邸重相聚。未握手，犹萦注。夜阑剪烛话行藏，别久翻无头绪。乡愁旅恨，游踪宦迹，事事增凄楚。郊祁科第夸同谱。奈中外，殊遭遇。清高毕竟是词曹，太息风尘艰阻。何时摆脱，坡吟颍和，永听联床雨。
御街行|桃笙滑腻花纹漾。疏竹里开烟幌。曾输斗草捏绣腰，又道簸钱欺诳。莫愁新谱，争奇角胜，侬把犀筹放。低鬟半侧蝤蛴项。心用在秋波上。小奴持扇扑兰风，也自抬身偷望。玉环不肯，罗巾不要，拔下钗儿当。
御街行|西陵滞迹今三月。叹久与庭闱别。遥遥无计问晨昏，梦逐白云飞越。长歌屺U，频怀甘旨，不住肠如结。椿柯浥露添新叶。看瑶砌红萱发。不应日暮倚闾时，添却鬓边霜雪。拟将春酒，归来堂上，醉把斑衣曳。
御街行|寒芜极目连三楚。雁阵惊相语。一声长笛出高楼，渺渺断云天暮。江深月黑，霜寒人静，独自衔芦去。遥峰恰是衡阳数。寂寞潇湘雨。无端孤客最先闻，嘹呖乱帆南浦。只影横空，相逢何处，红蓼洲边路。
徵招|江蓠摇落江枫冷，霜空雁程初到。万景正悲凉，奈曲终人杳。登临嗟老矣，问今古清愁多少。一梦东园，十年心事，恍然惊觉。肠断，紫霞深，知音远寂寂怨琴凄调。短发已无多，怕西风吹帽。黄花空自好。问谁识对花怀抱。楚山远，九辩难招，更晚烟残照。
徵招|关河冷落西风里，离怀易悲秋士。景物异前时，看江山如此。天涯人倦矣，应知有莼鲈乡思。别后江南，酒痕征泪，满衣都是。故旧半飘零，重相忆全非眼前风味。夜雨又西窗，冷云屏十二，世情徒尔尔。早消尽欢场豪致。念残岁，满地烽烟，奈欲归无计。
徵招|帘栊莫怨东风晚，年年燕莺催老。丽日总关情，检金奁初稿。碧螺眉黛扫。待相约绿窗吟啸。暗惜尊前，却妨云梦，几经愁抱。肠断是黄昏，嗟孤负分茶斗签才调。绮思剔心心，引新词绝妙。笔端春未杳。倚人醉语香花貌。省多少刻骨缠绵，奈艳阳非早。
徵招|远山日夕萧森意，楼高最愁风雨。恃醉倚阑干，挹飞鸿相语。人间留汝住。且休向水云深处。只恐寒宵，涛生千尺，老蛟潜舞。春意又微茫，思君际，依然野烟清苦。岸柳竟谁栽，尚飘残千缕。当时双桨去，料不载别情无数。梦犹忆一角巉岩，度石桥西路。
徵招|隔溪相唤辛盘会，萧斋夕阳催暮。如此可怜宵，况诗人相聚。瓮开新下若。尽满引翠涛香注。近水闻喧，红灯齐点，一街箫鼓。懒傍画楼看，都不是昨日少年情绪。只有月娟娟，最销人魂处。飘零关塞久，须珍重此筵题句。记梅边别到如今，又两番花吐。
徵招|翠壶浸雪明遥夜，初疑玉虬飞动。莫弄紫箫吹，堕寒琼惊梦。把红炉对拥。怕清魄，不禁霜重。爱护殷勤，待长留作，道人香供。尘暗古南州，风流远谁寻故枝么凤。谩举目销凝，对愁云曚U。向霞扉月洞。且嚼蕊细开春瓮。这奇绝，好唤苍髯，与竹君来共。
徵招|撑烟蹙雾青螺影，春山共人俱瘦。磴窄扫苔，斑冷沈沈清昼。昔游还省否。只惊得落花偏骤。树窟鹰呼，石潭鱼静，夕阳时候。生就薜萝心，登临处依依几番回首。万绿又天涯，醉东风如酒。危阑留恋久。更遥看五湖云厚。怎肠断一一鹃声，送晚篷归后。
徵招|中郎析字闻U臼，辞成几多辛苦。翠墨影精灵，只沈沈千楮。物缘随好聚。耐寻觅烛烧茶煮。万事全抛，十行俱下，访来寰宇。野馆憩诗心，重门闭毡余瘦烟堪语。眼际石华，应也青藜煜吐。却须词笔谱。检欧剩赵残教补。指图里一榻寻君，细细量钗股。
徵招|石郎磊落今年少，雄才尚齐班马。广袖倚天风，引龙媒高驾。赏心知更寡。甚偏爱野人情话。渺渺苍波，霜空木落，月明今夜。醉也不成瞑，窗灯暗翩然塞鸿飞下。底用惜飘零，已苍毛盈把。孤琴羞自写。荡云壑古音弹罢。镇相忆，却恐相逢，又野梅春卸。
徵招|鳞云破碎蟾蜍见，依然者般消瘦。三五待佳期，又中秋时候。琼楼瑶阙里，休则问谁人居守。去日吴刚，种成丹桂，作花依旧。曾到，蕊珠宫，霓裳咏，催点上清莲漏。飘泊倏今年，正天涯烽火。啼猿惊戍堠。但看到玉颜妆就。遍开著，宝镜晶奁，照满街如昼。
忆东坡|虚堂响应声，皎月形和影。春到也须还，长红多紫啼条梗。况有光风丽日，能消积雪繁霜，青女休言胜。扶摇借便，请看天池发鹏兴。人言强汉，治道夸文景。谁能尧舜其君，远继阿衡圣。富贵吾所自有，宰相时来则为，自不烦趋竞。欲寻文会诗盟，得酒且相命。
忆少年|池塘绿遍，王孙芳草，依依斜日。游丝卷晴昼，系东风无力。蝶趁幽香蜂酿蜜。秋千外卧红堆碧。心情费消遣，更梨花寒食。
忆少年|闲来极目，朦胧不辨，江天云树。怀中数行泪，向何人弹与。日日潮回乌角渡。赶不上萧郎行处。仙裙且休系，仗东风吹去。
忆少年|陇云溶泄，陇山峻秀，陇泉呜咽。行人暂驻马，已不胜愁绝。上陇首凝眸天四阔。更一声塞雁凄切。征书待寄远，有知心明月。
忆少年|一山黄叶，一溪红蓼，一林风箨。重阳菊初绽，占秋光篱角。金阙璇台云漠漠。绕回廊旧游如昨。冯高恨如许，付南云行脚。
忆少年|一钩斜月，一声新雁，一庭秋露。黄花初放了，小金铃无数。燕子已辞秋社去，剩香泥，旧时帘户。重阳将近也，又满城风雨。
忆帝京|元来老子曾垂教。挫锐和光为妙。因甚不听他，强要争工巧。只为忒惺惺，惹尽闲烦恼。你但莫多愁早老。你但且不分不晓。第一随风便倒拖，第二君言亦大好。管取没人嫌，便总道先生俏。
忆旧游|爱虚斋舫似，屋下溪流，屋上春峦。花气禽声里，正未来新暑，已尽馀寒。黄帘两版深闭，蝴蝶上阑干。但草长侵阶，枝繁碍月，须我亲删。衣冠。经时废，越养就清狂，习惯疏顽。长昼松风醒，把误书勘定，险韵吟安。今朝偶想离户，访友借琴弹。怪蓦地阴沈，黑云压城如坏山。
忆旧游|望红渠影里，冉冉斜阳，十里堤平。唤起江湖梦，向沙鸥住处，细说前盟。水乡六月无暑，寒玉散清冰。笑老去心情，也将醉眼，镇为花青。亭亭。步明镜，似月浸华清，人在秋庭。照夜银河落，想粉香湿露，恩泽初承。十洲缥缈何许，风引彩舟行。尚忆得西施，馀情袅袅烟水汀。
忆旧游|看群芳代谢，占断春光，婪尾连畦。过草桥南望，恐扬州盛日，无此华滋。向时祖园王墅，芜废属场师。问碧玉谁家，销魂值得，留视图诗。噫嘻。驻车处，忍千梢茧栗，卖与凡厮。岁岁兵尘里，恁轮蹄交遝，虐甚风姨。永随洛花先后，名品旧京遣。奈短发羞簪，还怜欲插无古瓷。
忆旧游|正琐窗寂静，绣阁凄凉。触景酸辛。和泪庭前立，便遗容如在，难替招魂。一纸相思写出，悄向玉炉焚。纵路隔幽明，寸心不断，离绪难论。思君。渺何处，惹多少新愁，挨到黄昏。未见伶俜影，剩棠梨一树，为写春痕。怅煞谢娘去后，没个惜花人。只独倚回栏，追思往日空怆神。
忆旧游|记石佛岩前，乌龙山下，王氏新庄。柴门临水曲，有一林修竹，数亩池塘。几共萧萧夜雨，坐对短檠光。叹如流岁月，从头屈指，四十经霜。相望。念先公，有遗祠尚在，往事堪伤。惜藻川旧学，试问淳一簿，白首为郎。却愧纡朱拖玉，素食坐岩廊。爱富春山色，桐江烟水近吾乡。
忆旧游|认疏疏弱柳，曲曲分堤，人在鸥乡。花落无人埽，剩残红几片，独袅斜阳。断垣与谁凭吊，午梦未荒唐。怅野老遗篇，山河劫换，重阅沧桑。回肠。笑词客，是异代怜才，百感苍茫。一研樱桃雨润，几缕帽影都凉。招魂漫歌楚些，好诵返生香。听玉佩寒声，一弯眉月描嫩黄。
忆旧游|记梅边款语，槛外论诗，静院无人。短梦凭风过，怅花飞碟瘦，易误芳辰。冷香尚留残菊，帘卷更销魂。又作弄秋声，梧桐细雨，生怕黄昏。思君旧吟句，道一样愁怀，共掩闲门。眼底凄凉况，料春晖同恨，珠泪沾巾。小桥暗通流水，空自约湔裙。但倚遍危栏，悠悠望断日暮云。
忆旧游|正良宵过雨，玉漏传声，罗幌无风。梦觉青釭里，有金葩璀璨，琼蕊珑U。翠翘隐映丹凤，摇曳碧云中。似瑞霭含星，轻霞晕月，霁景摛虹。离人最多感，况四壁萧条，惟有吟虫。想像长门殿，怨佳期冰泮，芳意烟空。强将片影相对，清泪湿铅红。但暗自灰心，朱颜判却成老翁。
忆旧游|园将就圮，客又重来，细认游踪。记得当年景，忽流光屈指，卅载匆匆。那堪往事回首，人去怅东风。忆翠管题诗，金樽醉酒，陈迹都空。休夸石崇富，问一世豪华，几辈英雄。梦醒方知幻，剩荒池草满，冷径苔封。树花独自开落，春色可怜红。惹万种闲愁，低徊尽付无语中。
忆旧游|向生绡托兴，缥缈襟期，刊落尘缘。异境无人到，望瑶岑矗笋，玉井开莲。冷光半湿幽翠，烟影散虚坛。想万壑松风，珠庭近接，渺矣高寒。灵源。竟何许，有几片桃花，流出云间。漫说丹邱隔，便移家好住，谁耐清闲。石床自写琴意，空外揖群仙。待月白千峰，相携跨鹤天际看。
忆旧游|怎蘼芜似水，浸透春愁，软绿无涯。莫倚飞台望，但游丝飏暖，莺界全遮。东风万里诗梦，沿路访梨花。怕燕子重来，名闻影隔，不认卢家。还差。悼芳稿，付小院鹃红，私哭年华。禅榻分新火，道情天醒后，味只思茶。百蛮纵有微雨，休问酒旗斜。拚闷掩鸳楼，江南更比春远些。
忆旧游|记熏炉永昼，露槛娇春，帘影偎花。断角吹离恨，甚孤帆箭激，万里江涯。旧欢更入遥梦，寒雨忽欹斜。算过翼华年，流云胜赏，两鬓堪嗟。思家路迢递，且唤酒旗亭，重醉琵琶。拟访鸱夷去，过吴王宫畔，犹认莲娃。倦途顿感兴废，潮尾咽蒹葭。试缓引孤吟，凭高纵目唯暮鸦。
忆旧游|记牵船胥浦，赁庑吴趋，胜地栖迟。崇让坊边路，乍绣襦甲帐，甥馆相依。春风海棠庭院，纤月写蛾眉。算垆爇双烟，篆镌重壁，旖旎芳时。比肩，曾艳说，尽拔钗搜箧，同度牛衣。那识尘缘浅，恨瑶京一去，难返香帏。寂寂海天清梦，肠断绣帘垂。只回首凄迷，海涌山遥感鬓丝。
忆旧游|又眉峰碧聚，记得邮亭，人别中宵。剪烛西窗下，听林梢叶坠，雾漠烟潇。彩鸾梦逐云去，环佩入扶摇。但镜裂鸳奁，钗分燕股，粉腻香销。迢迢。旧游处，向柳下维舟，花底扬镳。更忆西风里，采芙蓉江上，双桨频招。怨红一叶应到，明月赤阑桥。渐泪浥琼腮，胭脂澹薄羞嫩桃。
忆旧游|记一杯换日，双桨凌波，细语花前。最是清游好，看乾坤醉倒，坐对山川。日日白苏堤下，不费买花钱。叹倦旅归来，高楼夜静，犹梦湖边。凄然。伤离后，祗露冷秋江，月落霜天。往事休重省，怅美人何处，肠断华年。转眼西风都尽，犹剩雨和烟。听虫泣残檠，■■一一手自编。
忆旧游|送啁人暮雀，度野荒云，一霎天西。望极蓬蒿国，尽无言俯仰，此际何依。世间几许哀乐，每念每然疑。奈有梦都迷，无情未解，底事凄其。凄其。向南渡，便楫断中流，永绝归期。第日怀归恨，料天涯久误，邃远闺思。谱入画楼丝管，未奏已生悲。漫屈指清光，明明忍识三五时。
忆旧游|正魂飞蜀道，血染山花，误了芳辰。月黑迷归梦，奈声声劝客，直恁殷勤。怪他唤得春去，翻影入层云。怅花草吴宫，衣冠晋代，几度朝昏。天阍。定谁叩，算怨结多生，难断知闻。也解非吾土，但拚将衰泪，为刬愁根。夜阑更苦风劲，回首一逡巡。渐满耳催耕，偏惊布谷冲战尘。
忆旧游|问清时宦迹，老辈风流，那处停桡。不尽平生意，道承明著述，休要轻抛。办装旧日情绪，杨柳拂河桥。算白纻歌边，青山酒后，都是魂销。飘摇。几风雨，怕满目芜城，残墨难描。殿早灵光圮，共沙沈戟折，空认■朝。百年过客如梦，离恨付回潮。只数叠江峰，相逢似说人未遥。
忆汉月|纵使百年胶漆。三万六千时日。红箫翠帐几多欢，又被闲愁搀越。休把春秋记，着无数等闲风月。今年寒食又来过，应恨莺花恍惚。
忆汉月|没个有情如尔。辛苦寻侬来此。夜阑珍重下回廊，蓦地照人憔悴。垂帘浑怕看，偏照到绿罗帏里。一泓碧水浸衾寒，那忍卸头来睡。
忆江南|四年别，人海各茫茫。回首西河沿畔路，晓风残月客郎当。呼酒问张郎。
忆江南|河上人，尽是圣贤臣。干劲冲天观日月，战声动地失昏晨。歌唱满频频。光景好，公社保家身。挑起坝头千担土，迎来岸上百花春。太古仰斯民。
忆江南|江南忆，忆得上元时。人斗南唐金叶子，街飞北宋闹蛾儿。此夜不胜思。
忆江南|寻秋去，幽境月相宜。碧意清泠堪作画，波光潋滟好寻诗。吟答有鱼知。
忆江南|长日静，不放画帘垂。入座飞花争燕子，上阶蝴蝶戏猫儿。忙杀为阿谁。
忆江南|江南好，铁瓮暮潮喧。瓜步秋风残堞隐，金焦夜雨大江寒。北固路漫漫。
忆江南|闽中好，此去合题诗。极乐岩前应极乐，相思岭上可相思。函札莫迟迟。
忆江南|秦川好，一片锦纹华。日出雨晴山色秀，月明风急水声嘉。千里净无涯。余到此，喜庆复难加。天祐时丰堪养道，地灵人杰不生邪。时复伴烟霞。
忆江南|阶蓂舞，才半小春天。青女霜前犹避暖，素娥月里乍羞圆。蓬岛降天仙。称寿处，琼液拍浮船。长伴瑶池金母宴，蟠桃花下驾云軿。结实看千年。
忆江南|江南月，清夜满西楼。云落开时冰吐鉴，浪花深处玉沈钩。圆缺几时休。星汉迥，风露入新秋。丹桂不知摇落恨，素娥应信别离愁。天上共悠悠。
忆江南|秋已晚，斜日小红楼。落叶辞柯浑似雨，长江槛外去悠悠。寒雁下汀洲。
忆江南|西湖好，绝爱水心亭。苔瓦被风敧险路，竹棂蚀雨映疏星。人迹几时经。
忆江南|安阳好，物外占天平。叠叠挼蓝烟岫色，淙淙鸣玉晚溪声。仙路驭风行。松路转，丹碧照飞甍。金界花开常烂熳，云根石秀小峥嵘。幽事不胜清。
忆江南|儿时忆，春暖报花开。剪就彩旗黏树杪，散将佳种傍亭台。处处手亲栽。
忆江南|怀前事，舞彩晋瑶觥。著述殚心丹诏奖，祖孙联步玉堂清。苹野句重赓。
忆江南|章台女，叩叩结新欢。堂下每迎花底笑，人前私向镜中看。可许一生拚。
忆江南|秦淮月，久漾画图中。处处楼台歌落日，家家庭院泣秋风。寂寞古行宫。
忆江南|闲功课，日日没争差。娇女自钞花外集，老妻学踏自由车。卒业两些些。
忆江南|金风爽，笑语画阑凭。桂子飘香飞绣箔，月华如水照中庭。玉笛韵幽清。
忆江南|清河氏，听取此根原。自昔未逢超岸筏，而今又值下坡年。犹被世情牵。繁华境，虚幻不牢坚。休向梦中重作梦，便于玄上更搜玄。修补洞中天。
忆江南|虹桥好，画舫树中移。万缕轻黄珠户映，半篙柔绿绣帘垂。春昼日迟迟。
忆江南|怀前事，良友最难忘。沧海波平同倚槛，潞河船小每联床。村酒浣愁肠。
忆江南|经师作，高馆忆江南。莼客论诗词亦可，即知绰有雅音涵。不必沈王参。
忆江南|江南好，好事更堪夸。万姓农庄如手足，今朝阡陌不分家。勤俭建中华。
忆江南|横塘忆，忆得薄嗔时。四角中央猜不到，金钗钿盒教还伊。生小故娇痴。
忆江南|嗟故岁，夏旱复秋阳。十雨五风皆定数，千方百计为灾伤。小郡怎禁当。劳拊字，惠露洽丁黄。田舍炊烟常蔽野，居民安堵不离乡。祖道免赍粮。
忆江南|湖居好，地僻可逃名。岸上桃花迷钓叟，门前柳树隐先生。相识亦何曾。
忆江南|萧萧也，风起更潮生。独宿江城闻雁过，数星镫火暗金陵，秋笛雨中听。
忆江南|云岭水，南北自分流。触目澜翻飞雪浪，赴溪盘屈转琼钩。呜咽不胜愁。归去客，征骑远闽州。路入江南春信未，日行北陆冷光浮。还揽旧貂裘。
忆江南|人间世，有尽逐无涯。杯酒泥人留好梦，尘劳转眼是空花。帘外日西斜。
忆江南|红豆子，两两似珊瑚。捣作椒泥栖合德，修成丸药疗相如。双引凤皇雏。
忆江南|悲落叶，叶落怎回春。纵使成阴非旧叶，何曾转绿向春人。魂断碧痕新。
忆江南|江南好，六曲画屏开。真个有情怜宋玉，未应轻折在章台。幽径少人来。灯儿下，媚绝粉香腮。无语但垂双舞袖，背人偷换合欢鞋。长夜费安排。
忆江南|汀洲鹭，啄破一江春。水岸氤氲烟锁柳，吴音婉转鸟啼晨。疑是卖花人。
忆江南|春三月，遣闷度时光。兔颖帖临黄子久，胆瓶花插紫丁香。不耐昼偏长。
忆江南|聊居好，人世拟仙乡。双舄轻飘飞叶令，十眉纤巧绘张郎。金屋阿娇藏。
忆江南|凤凰崮，昂首俯华阴。慧炬钟鱼禅呗起，福堆灯火市声沉。日暮一登临。
忆江南|春来风雨侬愁做。送得春归，却是愁来路。愁来原是共春来，春归不带愁同去。愁欲留春少驻。春竟抛愁独去。何如索性不逢春，一年长在愁边住。
忆江南|秦淮夜，到处画船灯。鹦鹉十千浮碧叶，蟾蜍三五挂红筝。人影在银屏。
忆江南|春去也，极目更何堪。日落孤帆天样远，荒坡冷驿柳毵毵。离思满江南。
忆江南|修行好，应化学斋科。旦望焚香参礼圣，书闲夜静众吟哦。智慧性明多。无为理，万法弗能过。外行内功真了了，炼成铅汞出娑婆。得道免阎罗。
忆江南|江南忆，最忆酒家楼。锦旆当门成小市，银灯隔座记藏钩。往事殢人愁。
忆江南|垂柳绿，茅屋阿谁家。山色苍茫飞独鸟，小桥流水绕平沙。何处有桃花。
忆江南|风雨古，森列九株青。千尺亭亭流月影，半空飒飒起涛声。应有紫鳞生。
忆江南|都门好，消暑百般宜。秘法天厨传奶U，新香果厂卖U梨。合傍凤城栖。
忆江南|东亭好，最忆是花朝。破寂自倾鹦鹉盏，拈题先得美人蕉。阁倚凤凰箫。
忆江南|居甲第，弱质自堪伤。开箧怕寻簪髻凤，结缡偏遇薄情郎。富贵亦凄凉。
忆江南|标南宋，始自实庵词。心往手追张叔夏，幽深绵丽已兼之。周贺不同时。
忆江南|湖居好，满目是春妍。蝴蝶拍翻花一梦，鹁鸪啼彻柳三眠。此景正悠然。
忆江南|乡思切，归梦绕吴山。万树梅花香雪海，千头桔柚洞庭湾。回首忆江关。
忆江南|人去也，人去玉笙寒。风尹啄残红豆小，雉媒骄拥亵香看，杏子是春衫。
忆江南|江南道，晴翠接瑶山。岸柳丝丝云鬓侧，伞花朵朵镜波前。同此一方天。从别后，往事忆中删。新露乍疑三月雨，弱风偏带五湖烟。人自倚栏杆。
忆江南|怀前事，童试集湖城。玉塔春烟浮碧浪，青帘名酒写乌程。隔岸卖饧声。
忆江南|秋光好，选胜足遨游。桂子风高香密密，梧桐月下影悠悠。玉露满松揪。
忆江南|桂林好，万绿裹湖亭。杉树楼台诗里梦，芙蓉池馆画中行。何处棹歌声。
忆江南|官舍悄，坐到月西斜。永夜角声悲自语，客心愁破正思家。南北各天涯。肠断裂，搔首一长嗟。绮席象床寒玉枕，美人何处醉黄花。和泪捻琵琶。
忆江南|天外影，人道是苏门。蹬覆松毛青到骨，崖封苔绣碧为魂。倘许一追扪。
忆江南|江南好，一片石头城。细雨飞来矶燕小，暖风扶上纸鸢轻。依约是清明。
忆江南|治生客，审细察微言。百岁梦中看即过，劝君修炼保尊年，不久是神仙。
忆江南|莱伊卡，腾跃上天游。月窟径须追狡兔，星河倘亦犯牵牛。佳话纪从头。
忆江南|无个事，吹送鲤鱼风。药圃农岐收鹤虱，花阴邹楚笑鸡虫。我自倒郫筒。
忆江南|清江畔，依旧柳丝长。万古沧波流不尽，更谁吟啸泛云樯。说梦向斜阳。
忆江南|思往事，春晚一庭烟。欲数飞花江水远，几分怨绪付啼鹃。人瘦绿杨天。
忆江南|人何在？人在绮筵时。香臂欲拍何处堕，片言吹去若为思，况是口微脂。
忆江南|论风谊，长忆上彊村。乐苑一灯传教外，骚心九畹识真源。旧梦待重温。
忆江南|伊园好，如缔汉阴交。力少功多成世运，机心机事日相高。抱瓮敢辞劳。
忆江南|风尘恧，懊恼写春词。□□□□东郭记，林惭涧愧北山移。马耳任风吹。
忆江南|东瓯好，握管不胜题。紫燕黄鹂空上下，桃花流水自东西。旧事蚤弃齐。
忆江南|溪南好，曲水旧名园。老树阴连看弈馆，藕花香绕读书轩。元龙榻自眠。
忆江南|河上士，但见一夫狂。举锸如云翻土速，装车若雨逞功强。天地共低昂。知命际，坐斥进劳场。白首竟然成护落，赤心依旧欲飞扬。花月莫平章。
忆江南|江村好，秋气入幽居。篱畔菊花香对酒，楼头皓月坐观书。风急雁来初。
忆江南|春睡足，醒着怕思量。一曲琵琶魂缥缈，五湖烟水月微茫。珍重话萧郎。
忆江南|江南忆，何处忆当先。先忆吾家春水船。有酒有花重庆日，无风无雨太平年。朝夕侍宾筵。
忆江南|怜花瘦，移向绣闺中。掩却碧纱屏十二，晓来依样有残红。不敢怨东风。
忆江南|添一岁，减一岁愁眉。若待一生昏嫁了，更须采药十年迟。昏嫁已随时。东家者，俎豆伴儿嬉。幸自少年场屋了，谁能匊淅数还炊。千岁是灵龟。
忆江南|新月上，幽梦绿波仙。烟阔水寒光影乱，柔情点点泪涓涓。肠断自年年。
忆江南|桂林好，山水冠神州。七子诗坛高桂岭，二湖烟月伴榕楼。天地锦囊收。
忆江南|明月夜，游屐尚徘徊。夜汐往还循岸见，秋花红白戴星开。清兴亦悠哉。
忆江南|游侠好，雄剑动星文。易水行时虹贯日，扶馀王后气成云。此局未输君。
忆江南|春水阔，岸上好牵舟。但有晴波环四壁，不须画桨打中流。长系碧溪头。
忆江南|旧游处，烟水怅迷漫。昔岁过存亲醉语，几时重与对湖山。天远梦飞难。
忆江南|诗书画，三绝重当时。大节凛然千古在，虚名犹恐世人知。见道不于词。
忆江南|游侠好，纵猎玉骢骄。金弹戏抛林外雀，珠弓曾射水中蛟。千里极萧条。
忆江南|侬命薄，悔不作飞花。一路春风无管束，替儿夫婿送行车。影也不离它。
忆江南|春来也，依旧不相逢。梅放恨无人共赏，书裁幸有雁相通。何日返吴淞。
忆江南|扬州夜，花月拥邗关。锦瑟两行倾玉碗，红灯千影照珠鬟。春露不曾寒。
忆江南|思悲阁，亲炙忆当年。老去苏吴合一手，词兼重大妙于言。力取复天全。
忆江南|枫桥路，烟水正迢迢。欲向东君寻旧约，渚花岩月两无聊。孤负是春宵。人何在，独倚赤栏桥。遥忆去年樱笋候，画船红烛听吹箫。往事更魂消。
忆江南|孤村去，水阔野风柔。芦荻丛中摇短辑，蓼花深处采鸡头。日暮不回舟。
忆江南|山庐好，泛棹向山塘。初日淡烟描曙色，夕阳红树染秋光。疑在虎丘旁。
忆江南|西源好，冬日雪中松。携手石坛承爱景，静观天地入清宫。恰似大茅峰。襟袂冷，琴里意浓浓。吹月洞箫含碧玉，动人佳趣转黄钟。情绪发于中。
忆江南|怜娇女，一老咏螟蛉。竹垞高才工丽句，玉台妙笔写深情。灿灿晓珠擎。
忆江南|迦陵韵，哀乐过人多。跋扈颇参青兕气，清扬恰称紫云歌。不管秀师诃。
忆江南|周旋久，鸥鹭不相惊。忽报沙滩新雨过，起看松罅断虹明。暝色正轻盈。
忆江南|湖居好，鸟语亦清奇。喜报客来鸲鹆唤，苦留人住鹧鸪啼。憨态颇相宜。
忆江南|山庐好，临水野人家。笋为雷多齐破箨，芦缘春涨碧抽芽。新竹数竿斜。
忆江南|消溽暑，修竹荫轩槛。梅雨水烹茶嫩白，破砻米煮粥香清。调养避荤腥。
忆江南|拜秋月，秋月浸秋魂。一点灵犀通碧落，半行征雁去黄昏。风露立无痕。
忆江南|江南忆，其次忆何人。正忆高堂七十亲。膝下舞筵围稚子，花前茶会洽比邻。长奉笑颜春。
忆江南|风景好，菰叶满横塘。碧带U头骑马客，红钉屐子拢船娘。两两见鸳鸯。
忆江南|闲倚槛，螺翠淡眉尖。满院落花春昼静，一窗疏雨暮寒添。不病也恹恹。
忆江南|醴泉好，风物雅幽幽。须把恶缘如省悟，宜将善事争持修。闹里莫投头。予省也，遂把内丹收。对景摅情横写字，有时归去倒骑牛。道号号无忧。
忆江南|故园好，最忆力耕亭。径路喜逢樵叟话，蹊田一任牧童经。浑不限畦町。
忆江南|山中好，秋景不凄凉。白酒黄鸡新稻熟，紫茱金菊有清香。橘绿满林霜。凉月白，松桧郁苍苍。但见村翁歌贺社，不闻丁壮在门傍。一醉又何妨。
忆江南|添香罢，写恨向云笺。肠断可怜无好句，幽情宛转那能传。写罢转凄然。相望处，灯影画楼前。几日暂来还暂别，所思祇在一城间。未信便无缘。
忆江南|都门好，竹下晚凉赊。诗咏乌云含雨重，身如轻燕受风斜。人茗一时佳。
忆江南|黄垆沓，寂寂恨难穷。荒草路迷寒食雨，白杨声乱纸钱风。掩泪拜残钟。繁华歇，金屋梦魂中。陌上人归翁仲语，林边火入宝衣空。土气蚀青铜。
忆江南|茶笋别，罗岕胜乌程。庙后结花垂绿脚，渚前分露种红英。秀色带烟轻。
忆江南|师樊榭，亦自许清才。终觉力难支拄起，未能风骨予张开。浙派有舆台。
忆江南|山庐好，一室共围炉。冻雀迎风飞不起，寒鸦绕树竞相呼。伏腊亦欢娱。
忆江南|红绣被，两两间鸳鸯。不是鸟中偏爱尔，为缘交颈睡南塘，全胜薄情郎。
忆江南|宫门口，流水杂松风。楼殿无人丹桂落，五更风里景阳钟。秋月满离宫。
忆江南|挥别泪，翠袖浥珠痕。眼角横波还似笑，眉峰蹙黛又含颦。此际最销魂。
忆江南|秋心折，瓣瓣落云边。今夜独听楼外叶，比年风雨太无端。各自梦欢缘。
忆江南|江南好，又过落华朝。玉茗歌残情历历，金堂人散水迢迢。魂去不须招。
忆江南|当湖叟，雅韵茗柯同。刊落绮罗芗泽习，哀蝉落叶咏能工。花外想宗风。
忆江南|花怯雨，绿漾柳含烟。杜宇声声啼晓月，黄鹂对对带春妍，爱此养花天。
忆江南|词意悟，就上好修修。意马心猿都捉住，攀缘爱念一齐休。善事莫迟留。三教好，妙理最深幽。摆脱浮生并世事，这回前路赴蓬洲。此个是归头。
忆江南|匡庐好，陡望叠三泉。翠石悬波飞絮雪，飘云垂练落珠渊。静听若鸣弦。
忆江南|层楼外，一片镜湖低。虐柳风来莺语乱，伤春人倚画阑西。闲听子规啼。
忆江南|灵岩好，倚槛眺遥天。孕越包吴湖一角，察兴论废史三千。平野翠UU。
忆江南|身将压，自信骨难灰。酣放几曾三日醒，伶俜已忍十年来。残烛下楼台。
忆江南|奈何许，生小在长干。竹筱巷边同妾住，UU矶上送郎船。无计可留欢。
忆江南|天台叟，同病各天涯。欲向山中分橘实，可从观里问桃花，湖上且为家。
忆江南|秋明老，点笔发春妍。侧帽红楼微醉后，拖筇芳草短篱前。花气淡于烟。
忆江南|兰烬落，屏上暗红蕉。闲梦江南梅熟日，夜船吹笛雨潇潇，人语驿边桥。
忆江南|孤零恨，洒泪瘗花残。相照两心秋月朗，难成比翼朔风寒。芳洁绛珠仙。
忆江南|春申忆，年少跃龙门。吴巷三年明月路，长桥一夕卧云身，记得大楼真。
忆江南|田家乐，自拟葛怀民。菊酿瓦瓶酾白酒，稻香秋垄曝黄云。婚嫁洽为邻。
忆江南|春去也，似驾白驹行。欲系风光杨柳线，最怜关切杜鹃声。天地亦多情。
忆江南|湖上雨，景色淡空蒙。几处楼台迷倒影，满溪烟树失高峰。曲港小船通。西泠路，千涧响淙淙。破竹泉高天界水，翻经声和上方钟。游屐片云封。
忆江南|江南好，山色簇春衣。名士倾城天下事，青丝白马石头旗。将泪酹灵祠。
忆江南|寻兰院，幽草玉阶生。燕子多情窥屈戌，梨花无梦逐长庚。空怀落钗声。
忆江南|虹桥好，摇曳酒旗红。小立垂丝人语细，低回促坐笑声浓。莫放绿樽空。
忆江南|春申忆，生小住龙华。流水桃花村上醉，夕阳古塔雨中斜。短笛逗吴娃。
忆江南|杭州好，跑地出清泉。更采龙芽经意煮，品题何必待茶仙。当结再来缘。
忆江南|桐江好，谁与共垂纶。五月披裘殊自哂，三年求艾且全真。波镜绝纤尘。
忆江南|清明节，春色满江城。卖酒楼边红杏放，游人头上柳枝青。都道过清明。
忆江南|金刚崮，负日紫磨光。千仞凌虚天倚杵，结跏努目看沧桑。万劫亦寻常。
忆江南|江南好，记得冶游朝。杨柳阴中骑细马，藕花香里泛兰桡。烟晚水平桥。
忆江南|蒲团坐，万虑息心头。迹溷尘中犹蚱蜢，身居物外悟蜉蝣。日月两琉球。
忆江南|多少恨，昨夜梦魂中。还似旧时游上苑，车如流水马如龙，花月正春风。
忆江南|胭脂井，何处认脂痕。璧月要留歌舞影，琼枝长媚古今春。花月六朝魂。
忆江南|秋夜好，习习动清风。心地宽馀山渺没，天街空阔月朦胧。唧唧鸣秋虫。
忆江南|肠断也，何处最关情。燕子楼中尘一缕，杜鹃枝上月三更。教人恨怎生。
忆江南|心上事，把酒祝东风。妾泪定随春雨霁，君颜长驻晚霞红。双照镜屏中。
忆江南|江南柳，烟穗拂人轻。愁黛空长描不似，舞腰虽瘦学难成。天意与风情。攀折处，离恨几时平。已纵柔条萦客棹，更飞狂絮扑旗亭。三月乱莺声。
忆江南|平湖好，屧响小楼前。人语花香争旖旎，灯痕月影共团圆，遍系荡湖船。
忆江南|西湖忆，第一忆湖边。孤屿晴开楼阁艳，南屏翠合磬钟寒。红上玉阑船。清镜里，何地着从前。春水不知秋鬓薄，家山且傍故人看。如梦也原难。
忆江南|眉山例，乔梓并清奇。绝世红梅与绛濯，还凭鸥梦筑高U。明允有佳儿。
忆江南|虹桥好，听曲和鸾箫。舞榭丝牵傀儡动，兰舟风送管弦遥。翠袖暗相招。
忆江南|西方好，七宝甃成池。四色好华敷菡萏，八功德水泛清漪。除渴又除饥。池岸上，楼殿势飞翚。碧玉雕栏填玛瑙，黄金危栋间玻璃。随处发光辉。
忆江南|平湖好，一夕五城秋。飞雨归舟纷绮兴，浮云度梦亦清游，徙倚近欢俦。
忆江南|君去也，晓出蓟门西。鲁酒千杯人不醉，臂鹰健卒马如飞。回首隔天涯。云黯黯，万里雪霏霏。料得江南人到早，水边篱落忽横枝。清兴少人知。
忆江南|如皋忆。最忆玉儿家。娇不成歌珠一串，羞难入抱髻双丫。帘底去呼茶。
忆江南|闲庭悄，小步晚凉生。雨过桐阴天欲霁，偶来花下听流莺。入耳便关情。
忆江南|双眼阔，只有太虚高。湖海飘浮形逐影，软红尘里厌喧嚣。抗志在云霄。斜阳馆，雁断不成行。今古才人都冷落，一腔歌苦付文章。把卷立苍茫。
忆江南|山庐好，安乐可名窝。绿橘黄橙生树满，白苹红蓼占秋多。岁月此婆娑。
忆江南|都门好，三伏亦清和。昼不逢蝇冰力厚，夜无须蜡电功多。无汗湿衣罗。
忆江南|江南好，往事绕回肠。棠棣花前争刻烛，椿萱堂上笑传觞。此乐最难忘。
忆江南|吾乡好，记得岁寒天。出水银U银让色，含浆雪蛤雪输鲜。小饮富春园。
忆王孙|庭梧叶密未惊秋。风雨潇潇特地愁。愁绪如丝无尽头。思悠悠。怅望王孙空倚楼。
忆王孙|东风湿点小梅妆。何处螺鬟碧渺茫。一抹烟拖绮影长。那堪望。似个人人想玉郎。
忆王孙|世间何处可娱眸？万里寻朋作壮游。老尚心雄兴却幽。醉高秋。联袂遥登百丈楼。
忆王孙|心中无事气神和。不觉欣欣言语多。剑用道钢磨更磨。害风哥。割了舌头赶退魔。
忆王孙|淑景韶光晴昼。帘外雨欲无还有。流莺枝上转新声，梦初醒厌厌病酒。天连碧草凝情久。思旧事不堪搔首。怀人有恨水云深，又绿暗桥西柳。
忆王孙|湿云如梦雨如尘。客舍青青柳色新。一片花飞减却春。劝行人。莫向天涯金绕身。
忆王孙|为惜春风去渺茫。不堪回首忆刘郎。慢裁金缕作衣裳。剩残妆。吐出丝丝惹恨长。
忆王孙|烟中玉笛暗飞声。艇子撑开一道萍。属玉䴔䴖相向明。倦逢迎。惟有沙鸥不世情。
忆王孙|西施歌馆旧城东。画栋朱栏映碧空。花絮阴阴趁晚风。翠重重。石上胭脂堕雨红。
忆王孙|幽闺深闭日如年。临镜无心整翠钿。赢得愁肠两处牵。思淹淹。裙带闲拈花柳边。
忆王孙|大地苍茫无限好，猛抬头霞光缭绕。千红万紫望春回，春又去，人烦恼。踏遍小园青青草。花满地无人来扫。闲情一片寄霜毫。诗未就，情难了。
忆王孙|髻盘如月圆而匾。西日晚浓妆应免。插花原是惜花人，莫草率贪多剪。黄梅时节炎光浅。翻宝笥碧罗徐展。明蟾有意照人来，把小阁珠帘卷。
忆王孙|藕花都向晚凉开。小扇单衫香满怀。水阁阑干凭几回。听秋来。万叶跳珠雨过才。
忆王孙|心清步步入玄门。意静霰霰溉本根。蓦地听闻没口论。性无昏。一点灵光万劫存。
忆王孙|灞陵攀柳恨绵绵。会意骅骝不肯前。叠叠青山杏杳天。向谁边。旧梦空余满抱烟。
忆王孙|晚妆新试碧衫凉。金鸭犹残昨夜香。柳际风来月满廊。一双双。人对鸳鸯浴小塘。
忆王孙|修行谁会把心降。赤凤驱将饮碧江。调引婴娇笑舞双。剔银缸。物物头头现晓窗。
忆王孙|湖上风来波浩渺，秋已暮红稀香少。水光山色与人亲，说不尽无穷好。莲子已成荷叶老，清露洗苹花汀草。眠沙鸥鹭不回头，似也恨人归早。
忆王孙|当时我醉美人家。肯信流年鬓有华。海燕西飞白日斜。对残花。莫怨春风当自嗟。
忆瑶姬|误我多情，溯往事，都成过眼烟云。悬崖一笑逢。记那番初会，端的殷勤。偷将眼角相窥，几颗红灯满院昏。印雪泥，鸿爪还留，只今空有泪痕新。青天碧海轻分。铁石心肠，也应凄绝芳春。余香犹未褪，检箧中，魂销一幅罗巾。算是梦醒华胥，毕竟谁为薄幸人。但自知，清夜扪心，半点无负君。
忆瑶姬|松柏西陵翠烛冷，幽兰露眼盈盈。同心谁共结，唱燕衔春去，魂黯愁扃。南齐黛妩依稀，几曲眉山向晚青。料有人油壁曾偕，暮潮凄断马蹄声。一抔晕藓飘萤。雁齿裙腰，草心红到桥亭。烟花和梦剪，对镜波寒碧，泪染湖绫。遥堤却帮谁家，隔代风流合让卿。借酒浇香骨成灰，浣绿题绣屏。
忆秦娥|愁无那。灯前似有人同坐。人同坐。新拈诗句，有谁曾和。阿谁暗闪金屏过。含羞吹却灯花堕。灯花堕。莫教好事，被他瞧破。
忆秦娥|马萧萧。燕支山中风飘飘。风飘飘。黄昏寒雨，直是无憀。玉人何处教吹箫。十年不见心如焦。心如焦。彩笺难寄，水远山遥。
忆秦娥|开镜匣。日射胭脂颊。滑滑。苏合油滤垂地发。金钗斜溜耳珠戛。宝髻须花压。恰恰。簪上一枝长十八。
忆秦娥|江南道。春来处处生芳草。生芳草。蘼芜绿尽，罗敷嫁了。青山无数将城绕。六朝如梦闻啼鸟。闻啼鸟。斜阳飞絮，莺声渐老。
忆秦娥|思前烈。长空还照当时月。当时月。群峰围拱，流水呜咽。英雄壮志真如铁。雄关越了又重越。又重越。铁兵钢轨，红军碧血。
忆秦娥|清姿瘦，而今真似龙华柳。龙华柳，行人未觉，九秋时候。年年粉墨靴袍旧，无情总是台前后。台前后，当时荣辱，而今何有。
忆秦娥|当年乐。豹钱骢子黄金络。黄金络。锦貂玉貌，少年京洛。今年海上东风恶。旗亭携手罗衣薄。罗衣薄。相逢又是，江南花落。
忆秦娥|寒仍暑。春来秋去无今古。无今古。梁台风月，汴堤烟雨。水涵天影秋如许。夕阳低处征帆举。征帆举。一行惊雁，数声柔橹。
忆秦娥|风声恶。个人蕉萃凭高阁。凭高阁。相思无尽，泪珠偷落。锦书欲寄鸿难托。那堪更听边城角。边城角。又添烦恼，又添萧索。
忆秦娥|湖光碧。春花秋月无今昔。无今昔。十年往事，尽成陈迹。玉箫声断云屏隔。山遥水远长相忆。长相忆。一生怀抱，为君牵役。
忆秦娥|新春早。春前十日春归了。春归了。落梅如雪，野桃红小。老夫不管春催老。只图烂醉花前倒。花前倒。儿扶归去，醒来窗晓。
忆秦娥|春深浅。重帘几日风如剪。风如剪。落花无数，满阶红软。旧年病到今年倦。药炉火细银屏掩。银屏掩。闲愁多少，与春同远。
忆秦娥|夜夜。夜了花朝也。连忙。指点银瓶索酒尝。明朝花落知多少。莫把残红扫。愁人。一片花飞减却春。
忆秦娥|春如绣。衔泥燕子黄昏后。黄昏后。受他双影，妒他双宿。悤悤过了梨花候。池塘不耐东风骤。东风骤。吹将波影，学人眉皱。
忆秦娥|春时节。昨朝似雨今朝雪。今朝雪。半春香暖，竞成抛撇。销魂不待君先说。凄凄似痛还如咽。还如咽。旧恩新宠，晓云流月。
忆秦娥|长歌咽。芳魂不返徒悲切。徒悲切。寒烟苍树，为将愁结。乌栖哑哑人声绝。伤心一片中天月。中天月。可怜犹照，旧妆空阙。
忆秦娥|空留恋。杨花袅袅随风战。随风战。弥天道远，流光如箭。冰壶夜月凝光殿。朔风减碎鹅毛片。鹅毛片。飞翔莫定，何时相见。
忆秦娥|波如掌。鸳鸯经见卢家桨。卢家桨。载尽春风，绿思红想。而今往事多惆怅。香销南国成虚望。成虚望。烟草凄迷，郁金堂上。
忆秦娥|垂帘幕。重重不锁春飘泊。春飘泊。柳丝花朵，几时牵著。睡乡写勾相思约。黄鹂窗外休轻薄。休轻薄。巫山正稳，不须惊觉。
忆秦娥|春眠足，画楼十二屏山六。屏山六。柔波不断，远峰难续。庭前种尽相思木，机中织就相思曲。相思曲，看朱成碧，视丹如绿。
忆秦娥|心未冷。娟娟还弄斜阳影。斜阳影。半点红轻，一天烟暝。残香犹袅金猊鼎。泪痕微映鸳鸯枕。鸳鸯枕。如何落去，孤衾难整。
忆秦娥|香风荡。白莲初吐红莲放。红莲放。环儿醉色，红儿娇样。夕阳归棹菱歌唱。云散山头明月上。明月上。潘郎萧索，沈郎惆怅。
忆秦娥|修仙急。超然一志非常客。非常客。值魔遭难，荡关冲隔。精微妙处心头测。转增开悟难迷溺。难迷溺。鹑居鷇食，念忘情息。
忆秦娥|溪头柳。青青折赠行人手。行人手。最伤心处，西风重九。阳关一曲长亭酒。停鞭欲去仍回首。仍回首。少年离别，老来依旧。
忆秦娥|梅谢了。塞垣冻解鸿归早。鸿归早。凭伊问讯，大梁遗老。浙河西面边声悄。淮河北去炊烟少。炊烟少。宣和宫殿，冷烟衰草。
忆秦娥|皇都晓。尧阶奉引瞻天表。瞻天表。麒麟不动，御香轻袅。电光曾记枢星绕。升平自此开先兆。开先兆。尧天日月，万年长照。
忆秦娥|黄昏时，窗前夜合红丝丝。红丝丝。微含清露。轻袅凉飔。人间无复新相知。人生只合长相思。长相思。回廊绕遍，细数花枝。
忆秦娥|隈岩侧。怪生小院香来别。香来别。嫩黄细细，商量齐发。佳人敛笑贪先折。重新为剪斜斜叶。斜斜叶。钗头常带，一秋风月。
忆秦娥|帘栊卷。穿来穿去双双燕。双双燕。乌衣新剪，天涯游倦。衔花杏苑胭脂片。翩跹掠雨深深见。深深见。雕梁春永，呢喃自遣。
忆秦娥|珠帘狭。卷帘春院花围合。花围合。昼长人静，双双胡蝶。花前苦殢金蕉叶。瞢腾午睡扶头怯。扶头怯。闲愁无限，远山斜叠。
忆秦娥|秋江渺。秋心独展幽芳悄。幽芳悄。护臂纱轻，注唇丹小。芦花风乱汀洲绕。采芳人远知音少。知音少。几叶渔船，一轮残照。
忆秦娥|伤离别，相思又值清明节。清明节，蓟门衰草，汉宫红叶。愁怀万种凭谁说，边鸿不到音书绝。音书绝，长安何处，晚山重叠。
忆秦娥|醒人眼。一枝玉雪疏篱晚。疏篱晚。精神旷逸。风姿凝远。幽香零乱无人管。依依春恨天涯满。天涯满。霜城戍角，月楼羌管。
忆秦娥|生微凉。纤云不掩银河光。银河光。乘槎飞渡，休叹无梁。千秋牛女恩情长。人天有愿终须偿。终须偿。天孙自嫁，云锦为裳。
忆秦娥|桐花凤。栖风敛翼惊寒重。惊寒重。小亭明月，惹人吟诵。一溪流水声初冻。芳魂不醒春如梦。春如梦。未开先落，暮天三弄。
忆秦娥|湘钩揭。梧桐落向银床咽。银床咽。半庭斜日，数堆黄叶。绣屏一缕销香怯。花阑又见飞蝴蝶。飞蝴蝶。怪他轻薄，捣衣时节。
忆秦娥|花如雪。东风夜扫苏堤月。苏堤月。香销南国，几回圆缺。钱唐江上潮声歇。江边杨柳谁攀折。谁攀折。西陵渡口，古今离别。
忆秦娥|凭阑独。南山影蘸杯心绿。杯心绿。悠然忽见，卧披横轴。西风暗度钗梁玉。手香记得人簪菊。人簪菊。无穷幽韵，细看不足。
忆秦娥|杯休侧。为君送别城南陌。城南陌。茸茸芳草，万家春色。阳关一曲愁肠结。吟鞭斜袅黄昏月。黄昏月。长安古道，洛阳游客。
忆秦娥|西风节。碧云卷尽秋宵月。秋宵月。关河千里，照人离别。尊前俱是天涯客。那堪三载遥相忆。遥相忆。年光依旧，渐成华发。
忆秦娥|春酲薄。梦中球马豪如昨。豪如昨。月明横笛，晓寒吹角。古来成败难描摸。而今却悔当时错。当时错。铁衣犹在，不堪重著。
忆秦娥|斜桥畔。银丸照破垂杨线。垂杨线。垂垂满地，任侬蹂践。蘼芜碧映溪流浅。槿篱笆护柴门掩。柴门掩，UU犬吠，书灯红闪。
忆秦娥|花生日。今年喜见团栾月。团栾月。烟波无际，潮平江阔。山庄小聚还须别。风光又届清明节。清明节。绿杨踠地，柔条堪折。
忆馀杭|长忆龙山，日月宫中谁得到，宫中旦暮听潮声。台殿竹风清。门前岁岁生灵草，人采食之多不老。别来已白数茎头，早晚却重游。
忆馀杭|粉堞危楼，阑下波光摇月色，金鱼池畔草蒙茸。荒圃瞰楼东。亭亭遥峙梁朝桧。屈曲槎枒接苍翠。独怜天际欠青山。却喜水回环。
念奴娇|寒光满马，忆当年此日，晓趋金阙。涧怨林愁庭院旧，重扫酿春晴雪。钜野狐鸣，鼎湖龙去，催换红羊劫。停杯未举，酒肠寸寸愁结。归来绝塞穷边，劳筋暂放，江汉催行客。竖子英雄平等看，嬴得数茎华发。梦绕中原，诗寻永夜，岁鼓声声歇。朝元旧谱，几人守抱残缺。
念奴娇|枯寒生晚，复何似张绪少年时意。薄命不逢何至此，满眼啼妆龋齿。城是城非，年来年去，万八千能几。半痴半了，更痴儿计孙计。回首仕已半生，仕何如已，已矣羞拈起。幸有橘丸丸日大，且复从公围戏。若论弹文，更书谤箧，吾历无馀纸。多年致仕，大都有甚恩例。
念奴娇|过江人暮，怅韶华岸草征袍摇碧。鸾鹤风高馀几辈？爽朗平生第一。梵土情悬，郁金梦冷，肝胆明冰日。飘然来去，吟鞭何处栖息？肠断词赋中年，关河极目，依旧鹃痕U。慧剑长埋根性净，忍听玉龙哀篴？簇草城弯，环林湖畔，踏碎楼心白。半奁诗就，山猿水鸟能识。
念奴娇|龙飞九五，记虹流电绕，天开华旦。万宝成时秋正好，四海皇皇枕奠。教雨仁风，声名文物，允协斯民愿。途歌里咏，太平今日真见。遥想禹子汤孙，尧臣汉相，拂晓班如剪。万国衣冠同拜舞，春满九重宫殿。湛露恩隆，南山庆远，处处须新宴。瞻天望圣，玉卮万寿遥献。
念奴娇|十年奔走，向红麈何处可寻蓬岛。一枕青瓷惊梦起，幻迹都如扫。七返还丹，千龄大药，昧者难精讨。餐霞伴侣，飘然遥在天表。长生须住仙村，诛茅贺厦，迥出层云抄。翠水蓝岑浑不夜，紫府丹丘常晓。玉豉金盐，璚英珠液，种种供难老。乖龙莫懒，为我先耕瑶草。
念奴娇|画图分展，是祈年旧日，翠华莅止。几面新妆回倦眼，羞入绮罗丛里。矮树编栏，平沙糁径，夜色凉如水。孤行淡月，照人一榻愁倚。耳畔豪竹哀丝，声声入破，拍手成狂喜。光怒长庚谁看取，剪剪芦苗风起。古木惊鸦，荒塍趯兔，半作萧森意。草遮磴吟，怀索向何处。
念奴娇|太真姑女，问新来谁与欢传玉镜。莫恨无人伸好语，人在蓝桥仙境。一笑樽前，欢然相与，便胜琼浆饮。殷勤客意，耳边说与君听。长记旧日君家，门阑喜动，绣褥芙蓉隐。回首龙门人得意，又报凤楼芳信。只是相传，房奁中物，好事骎骎近。管教人道，一双冰玉清润。
念奴娇|江乡无暑，爱凉风吹到，卖瓜棚下。十顷青秧环草阁，一带槐阴如画。荻港观鱼，菱塘放鸭，处处堪消夏。碧天雨过，泉声万斛如泻。日长瀹茗披图，倦时高卧，檐角斜阳挂。推枕荷香新睡起，闲听渔樵清话。纸上兴亡，人间荣辱，静里寻思怕。奔驰驹隙，红尘多少车马。
念奴娇|晶帘才下，掩红篝翠幕，曲栏低亚。燄吐兰釭花结蕊，人倚纱屏如画。烟缕香尘，縠裁宝雾，遮莫分真假。闲来斗巧，虫鱼历历堪写。应忆天宝年时，开元盛日，小试传柑夜。金燕钿蝉曾不再，只剩霜浓鸳瓦。喜值良宵，春灯百盏，背立华堂下。火阑珊处，旧愁今夜重话。
念奴娇|悬岩千尺，借欧刀吴斧，削成城郭。千里金城回不尽，万里洪涛喷薄。王浚楼船，旌麾直指，风利何曾泊。船头列炬，等闲烧断铁索。而今春去秋来，一江烟雨，万点征鸿掠。叫尽六朝兴废事，叫断孝陵殿阁。山色苍凉，江流悍急，潮打空城脚。数声渔笛，芦花风起作作。
念奴娇|连天碧草，甚寒风吹送一声清角。忆自金台人去后，冷雨空梁寂寞。汉月徒圆，塞云偏紧，风景何萧索。青山残照，使人空叹辽落。况复书剑天涯，萍踪何处，不解长安乐。王粲年来心事涌，说甚画楼朱阁。东海波澜，西泠涕泪，总自怜飘泊。晚风垂柳，一行青到城郭。
念奴娇|碧天无际，乍雨清烟霭，风开云月。人在南楼，剧谈胜咏，拥碧油旌节。银阙腾辉，冰轮驾彩，颢气资高洁。大星不见，更容萤火明灭。须烦翠杓琼杯，华笺象管，与我酬清绝。谁使琵琶声到耳，轻赋荻花枫叶。露脚斜飞，河阴低转，香篆环三杰。莫辞终日，舞腰重看回雪。
念奴娇|西风被酒，正黄昏愁听笳声呜咽。帐下健儿星散后，短剑磨成顽铁。玉斧画疆，金瓯拓地，往事凭谁说。防秋梦里，一旗残照明灭。闻道胡骑窥边，经过故垒，敌胆犹生怯。金印黑头悬肘后，一例朱门草没。湖上驴闲，道旁瓜好，了却英雄业。萧森大树，陨霜多少黄叶。
念奴娇|轮云世故，千万态过眼谁能殚纪。只履携归消许急，日暮行人问邸。麝以脐灾，绒为尾累，焚象都因齿。后之览者，亦将有感于此。检点洛下同盟，萧疏甚，白发戴花人几。一觉齁齁，笑仆家越石，闻鸡而起。颜发俱非，头皮犹在，胜捉来官里。俗间俚耳，未曾闻这腔子。
念奴娇|补天无分，怎宽顽身世，也感郎当。何物纤儿曾一掷，帝鸿年历难详。眼早鸲枯，尾真龙断，怪事等南唐。瓦全多矣，让他高踞文房。还怕春社抛U，秋闺压线，珍护比香姜。完本初心残亦数，总留神骨坚方。角折都忘，舌存偏喜，终古石交长。我生为命，百年休报田荒。
念奴娇|香消玉陨，叹华门寒女，能全贞白。金穴铜山浑不羡，独葆璇闽芬烈。鸾破难圆，凤飞岂再，泪尽啼鹃血。鸩媒何恶，琼花几堕灰劫。却忆堂上调羹，膝前画荻，回首真凄绝。生就青陵连理树，那许狂夫攀折。精卫无波，鸳鸯有冢，毕命朱丝直。皮金剪字，至今U水呜咽。
念奴娇|近来何处有吾愁？何处还知吾乐？一点凄凉千古意，独倚西风寥廓。并竹寻泉，和云种树，唤作真闲客。此心闲处，不应长藉丘壑。休说往事皆非，而今云是，且把清尊酌。醉里不知谁是我，非月非云非鹤。露冷风高，松梢桂子，醉了还醒却。北窗高卧，莫教啼鸟惊着。
念奴娇|江亭酒醒，听西风一笛，离愁吹起。已拚乡心抛撇去，禁得桥阑重倚。戴笠前盟，诛茅后约，洒尽平生泪。丝丝疏柳，向人还更憔悴。早分万里关山，吴箫燕筑，萍梗看身世。何况西溟风雪路，多恐敝裘难理。潮打裘来，海浮天去，归梦知何际。苍茫云水，挂帆吾又行矣。
念奴娇|阵云似墨，掩丛祠常与军山终古。废垒萧萧依沔上，万壑松涛犹怒。鹤下层霄，猿吟邃谷，彷佛灵旗驻。宗臣遗象，望中犹想纶羽。记否。古驿沙黄，风斜雨骤，迟我西征赋。世事如棋经几劫，不数三分割据。起陆龙蛇，处堂燕雀，争得南阳顾。倚天舒啸，石琴烟际重抚。
念奴娇|如天大道，向风霾雨僽，大河谁挽？了了秋寒斫铁具，换了种麻心胆。邵瓜熟后，江鱼肥处，一曲广陵散。讥蝇噪雀，曲终还怕人看。留取桂魄芝怀，赤松同往，何事悲盐阪？夜睡老龙惊浪起，飒飒兀寒摧馆。两地萧然，料移筝柱，赌尽今宵狂狷。我难相慰，愿君强自加饭。
念奴娇|练江风静，卧冰奁百尺，朱阑飞入。江远浮天天在水，水满半天云湿。白鸟明边，青山断处，眼冷江头立。月明潮上，苇间渔唱声急。几度吹老苹花，野香无数，欲寄应难及。天借诗人供醉眼，尊俎一时收拾。竹里行厨，花间步障，风雨生呼吸。酒阑歌罢，钓船先具蓑笠。
念奴娇|明光长侍，自生来锁骨仙乎非俗。面面风凉亭压水，人意淡如秋菊。万柄荷香，千竿竹秀，半亩桐阴绿。将军何好，床头书卷连屋。抛却天上楼台，名园小住，此境娱休沐。缓带轻裘羊叔子，换了冰纱雪谷。白羽频挥，红尘不到，花气薰僮仆。石阑点笔，倩谁描就横幅。
念奴娇|丰姿袅袅，况西风添上，几分清瘦。无限幽思争诉得，总要芳心禁受。急雨凋颜，斜阳送影，真个魂消透。春阴过尽，绿章更有谁奏。此去怜惜无人，夜深回想，酒醒繁华候。我亦未经寥落者，竟到孤镫残漏。梦阻江关，霜横庭院，一样情迤逗。好留晚艳，重来消遣长昼。
念奴娇|洞宫碧海，化神山玉立，东方仙窟。海色山光千万顷，都作巉巉玉骨。黄卷精神，黑头心力，虎帐多闲日。一杯为寿，酒肠先醉江橘。南下禹穴涛江，要收奇秀，老去供诗笔。忧喜相寻皆物外，今古闲身难得。丘壑风流，稻粱卑辱，莫爱高官职。他年风雨，对床却话今夕。
念奴娇|众星围聚，忽惊看尘世抛来何物。箭动船飞，中自有一室严封窗壁。绕地成弧，裁虹作带，照眼明于雪。加加林氏，伟哉生此奇杰。前事休道奇肱，东方号起，人与飘风发。点勘舆图如指掌，何者当兴当灭。空际遨游，归来故处，不损身豪发。史编新纪，大书今岁今月。
念奴娇|樱桃残后，又金销雀尾故人轻别。剑影筑声都散矣，一似柳梢吹雪。锦瑟闲丝，玉缸冷碧，树树啼莺歇。桥边红板，酒旗风袅青结。芳草渐到江南，离家翻远，此恨真难说。笑我萍缘归未得，梦里松花梧叶。门巷依然，沙明溪曲，白发愁时节。扶藜相见，待君一醉凉月。
念奴娇|薄寒吹酒，中春愁两点珊钩眉合。楼外浓阴飘远岫，遮断芙蓉屏脚。玉雁风低，金猊枕瘦，放下丁香幕。为花长叹，烟林一片空廓。眼见飞絮游丝，殷勤相傍，软到秋千索。争怅佳时容易度，谁信恹恹芳阁。梦浅无痕，深似病，雪打梨云恶。关情如许，莫教燕子偷觉。
念奴娇|黄花过了，见碧空云尽，素秋无迹。薄薄罗衣寒似水，霜逗一庭花石。回首江城，高低禾黍，凉月纷纷白。眼前梦里，不知何处乡国。难得此际清闲，长吟短咏，也算千金刻。象板莺笙犹醉耳，却是酒醒今夕。有几朱颜，镜中暗减，不用尘沙逼。燕山一片，古今多少羁客。
念奴娇|冰轮驾海，破寒烟万点苍山凝绿。清逼嫦娥秋殿静，桂树香飘金粟。万顷琉璃，一天素练，光彻飞琼屋。楚云无迹，萧萧梦断银竹。都胜三五寻常夜，高河新泻下，雪波霜瀑。臂冷香销成独坐，顾影□愁千斛。燕子楼空，凤箫人远，幽恨悲黄鹄。夜阑漏尽，梅花声动湘玉。
念奴娇|丹台仙伯，记踪迹当年琼楼金阙。底事来游人世界，为爱风云水月。结屋南园，境随人胜，不是溪山别。今朝初度，碧莲千顷齐发。况是鸳侣新偕，凤雏才长，占人间欢悦，且尽壶天终夕醉，听取妙歌千阕。待得西风，鹗书飞上，更复青毡物。功成名遂，赤松还伴高洁。
念奴娇|重门深锁，甚厌厌不似，钿车清俊。应觉聪明无地托，占我蟫鱼身分。绮恨黏春，秾愁驻梦，惯泼闲金粉。才情天厌，劝卿文字休近。拼得对酒当歌，华年欢遣，郁郁安能忍。一眺沈吟如我倦，百折芳心难问。病蟀凄嘘，凉蟾寂照，帘卷西风紧。也应惊念，友人同此幽困。
念奴娇|屏山几曲，记相逢未嫁，回波微溜。雅淡梳妆人似玉，可是丽华身后。南国佳人，苎村越女，艳色传来旧。而今觌面，天然丰格标秀。偶把往事重提，衣香鬟影，不觉相思又。芳草亭台人去也，剩下丝丝细柳。雏燕娇莺，去年此际，正早春时候。怎能飞去，镜台时侍左右。
念奴娇|悲哉秋也，况登山临水，黯然欲别。千里长江流夜月，万里长城空阔。白板船开，青枫树老，极目徒悲切。君归梁苑，汉家何限陵阙。畴昔让枣推梨，谢家兄弟，才气人争说。一夜西风吹苍莽，吹散封胡遏末。兄作楚囚，弟成秦赘，枕上鹃啼血。阿龙超甚，教他长诵明发。
念奴娇|小舟漂兀，犯溪烟深入，无穷寒碧。路绕莲塘浑乱眼，千顷朱朱白白。闻说高情，寻盟鸥鹭，爱此风标客。掀髯一笑，顿忘身世形迹。我爱古邑风流，碧峰争秀峙，相持如掖。制锦才雄应未怕，百里文书堆积。吏散庭空，举觞邀月，饮兴何妨剧。却怜宣子，杖头才挂钱百。
念奴娇|凉生秋早，正梧桐院落，风清月白。帘卷香凝人笑喜，应是瀛洲仙谪。云绕画梁，花明彩服，中有人华发。恩袍蓝绿，高年况已逾百。最是有子宜家，兰阶方竞，珠履延佳客。好唤凌波来洛浦，醉促霓裳仙拍。玉井开莲，金茎承露，莫惜金尊侧。试占弧兆，祥光已映南极。
念奴娇|群山四渎，暮天晴挥斥阴魔潜伏。太一岩前风道快，千尺波翻蟾足。怒雪惊涛，冲堤拍岸，雷辊云翻逐。青鸥白鹭，月明江上飞速。高下万叠千群，相呼相召，会合清江曲。宝月神珠时逗引，辊出都忘钤束。踊跃飘飘，玲珑灿灿，价忽连城玉。含弘光大，上天入地翻覆。
念奴娇|绣衣直指，问凌风一笑，翩然何许。诏出层霄持汉节，千里秋风淮浦。鉴远江山，竹西歌吹，曾被腥膻污。须君椽笔，为渠一洗尘土。休厌共倒金荷，翠眉重为唱，渭城朝雨。看即扬鞭归骑稳，还指郁葱深处。宝带兼金，华鞯新绣，直上云霄去。回头莫忘，玉霄今夜风露。
念奴娇|漂渺蓬山，有何人长住，五云楼阁？闻说美人颜色好，奈天寒衣薄。明月前身，梅花小影，愁绪都无著。画屏绣户，卷帘灼自萧索。遥忆青鸟书来，海棠月上，莫负黄昏约。真个消魂难解脱，慰我相思寂寞。花畔并肩镜中窥面，两意微波托。情天不老，春风岁岁如昨。
念奴娇|蕙炉烟里，避尖风掩上云屏六幅。翠袖不禁寒料峭，欲倚更无修竹。砚结轻冰，灯摇浅晕，瓦鼎茶初熟。遥空一碧，照窗华月如烛。话到身世凄凉，闲愁宛宛，都上眉山曲。况是天涯摇落候，霜剪一庭衰绿。已抱冬心，犹牵秋绪，惆怅流光速。相怜瘦影，胆瓶数朵残菊。
念奴娇|丽谯春晚，望东南千里，湖山佳色。画戟门前清似水，时节初过灯夕。封井年登，京华日近，每报平安驿。满城花柳，正须千骑寻觅。忆我年少追游，叨兔园客右，多惭英识。今日怀人无限意，老泪尊前重滴。赋咏空传，雄豪谁在，鬓点吴霜白。招呼一醉，幸公时慰愁寂。
念奴娇|香销玉减，又东风断送轻红缭乱。谁倚湘帘弹粉泪，一霎闲阶吹满。天上琼宫，人间金屋，艳色难常恋。飘零如许，杜鹃深夜啼断。惆怅薄命生成，韶华逝水，梦里人难唤。曾怕寒欺围锦帐，又替花愁春短。忍拾残脂，慵寻碎佩，独立深深院。多情明月，照来离恨何限。
念奴娇|城中十万，有何人和我乌乌鸣瑟。对影姮娥成三处，谁料尊中无月。剪纸吹成，长梯摘取，儿戏那堪惜。洞庭夜白，一声聊破空阔。休说二十四桥，便一分无赖，有谁谁识。一枕秋衾南北梦，好好娟娟成雪。旧日少游，锦袍玉笛，醉卧藤阴石。萧然今夕，无鱼无酒无客。
念奴娇|啼猿声里，正萧疏一片，霜天秋色。弦续鸾胶看两两，比翼连枝无别。洛浦珠沉，湘灵瑟冷，剩有寒螀咽。钟情我辈，那堪兰蕙重折。回首灯火春宵，茗炉佳夕，鸳枕偎犹热。留得零香馀粉在，种就柔肠千结。为问飞琼，还归天上，可忆来时节。蚕丝难尽，梦回帘外残月。
念奴娇|浥蔷薇露，绮窗前盥读先生诗史。黄叶江南村味永，谁擅风谣之美。耳顺弧悬，心通声入，有酒歌多旨。小飞霞麓，恍犹吟栏人倚。重喜子弟能文，珍藏手泽，鸿雪留笺纸。见说余情将寿补，十载何曾如意。人事纷纭，天才踔厉，未尽行年记。吉金重拾，一篇辉映桥梓。
念奴娇|暮云楼阁，送悠悠今古，飞鸿明灭。欹到黄芦洲乱吐，点缀微茫残雪。浅水湾埼，疏篱门径，淡抹墙腰月。灞桥清思，向人一片愁绝。堪笑滕六羞慵，三年刻楮，悭放玲珑叶。争得并刀双练带，裁出春风千靥。重按瑶华，新翻白苎，舞趁金钗节。玉龙擎重，为予飞动鳞鬣。
念奴娇|三峰奇绝，尽披露一掬天悭风物。闻说翰林曾过此，长啸苍松翠壁。八表游神，三杯通道，驴背须如雪。尘埃俗眼，岂知天上人杰。犹想居士胸中，倚天千丈气，星虹闲发。缥缈仙踪何处问，箭筈天光明灭。安得联翩，云裾霞佩，共散麒麟发。花间玉井，一樽轰醉秋月。
念奴娇|惜花心事，不由人蝴蝶梦魂先觉。刚纳绣鞋行掠鬓，仰见斗横林杪。昨日深红，今朝轻白，颜色殊昏晓。此中滋味，料他尘世知少。问二十四番风，寒梅并绛楝，始终俱好。须看未开开又谢，多少落英颠倒。彩缀隋园，鹿游唐苑，哀乐无凭祷。此音谁寄，凭阑犹把琴抱。
念奴娇|区区世道，算红尘何似水云宽处。云梦泽南摊睡簟，曾是旧游之路。城老芙蓉，台空箫管，下界多风雨。群仙相笑，问人何事劳苦。自要天柱峰头，仙人洞口，着登临长句。宝带万钉成甚用，到了终归黄土。篱下黄花，山中白酒，秋意须人主。愁心无奈，江南有梦归去。
念奴娇|随风万里。已无心出岫，浮游天地。为问山中何所有，此意不堪持寄。淡薄相依，行藏自适，一片松阴外。石根苍润，飘飘元是清气。长伴暗谷泉生，晴光潋滟，湿影摇花碎。浊浊波涛江汉里，忽见清流如此。枝上瓢空，鸥前沙净，欲洗幽人耳。白苹洲上，浩歌一棹春水。
念奴娇|红烛如山，请四筵满座，听侬挝鼓。此日天涯谋作达，事更难于缚虎。仆本恨人，公皆健卒，不醉卿何苦。金元院本，月明今夜重作。总是狎客南朝，佳人北里，占断芜城路。好景也知容易散，一别沉鳞羁羽。狂受人憎，醉供人骂，老任雏姬侮。扬州灯火，明朝人定传语。
念奴娇|潇湘江上，有邮筒寄我，玉台新咏。睥睨吟坛雄树帜，肯让须眉辞骋。刻玉为肠，镂冰为骨，团雪为情性。鲤鱼风好，送诗吹过烟艇。除却苏氏兰言，谢家絮语，今日应推郑。密咏恬吟浑不厌，云外尚留馀韵。笑我壶庐，爱君锦绣，样子描无准。瓣香私爇，存心当可遥证。
念奴娇|素秋天气，是登山临水，昔人悲处。我遇清时无个事，好约莺迁鸿翥。旋整兰舟，多携芳酝，笑里轻帆举。松江缆月，望云飞棹延伫。别乘文雅风流，新词光万丈，珠连锦聚。恨不同游，指浩渺玉宇琼楼相付。桂子收香，蟾辉采露，暂辍尊前舞。丝囊封寄，倩他双翠衔去。
念奴娇|花之君子，较苔笺蕉纸，更饶香泽。人道吴宫西子命，薄似轻纱蝉翼。我谓不然，粉真长在，万古如冰雪。息肌何术，百年依旧莲靥。须信惠子书中，玉颜常有，多自翻U得。怡府霜藤虚白楮，同此银光粉色。练袋萤枯，青编蠹稿，独擅长生诀。蓬池前辈，论科何止三十。
念奴娇|灰飞嶰竹。庆群阴消尽，新阳来复。云物呈祥连瑞霭，烟气纷纷馥馥。紫陌香衢，朱檐影里，罗绮花成簇。岭梅惊暖，数枝争绽寒玉。有人袅袅盈盈，今朝特地，为我新妆束。娇倚银床添绣线，长喜修眉舒绿。不道多情，锦屏罗幌，难得欢生足。谁知今夜，玉壶银漏催促。
念奴娇|光风霁月，信行窝到处，人间天上。一笑唤回新造化，满眼翠舒红放。脑后功名，脚跟富贵，梦断春旗仗。辐巾萧散，任他虮虱龙象。正是杨柳初眠，海棠半睡，锦绣天开障。鹤骨松筋年望八，得醉不妨澜浪，节过烧灯，时催修禊，迎面韶华荡。宗文扶著，问翁马首何向。
念奴娇|朔风如吼，偏传来鹏信，凄然神索。犹记流丸筵上见，宛尔雕龙标格。便命巾车，来游蓬户，旧学时商榷。高文冰雪，丽词圆似珠络。余事雅意兰台，邀为中妇，齐和刀圭药。社事城南中道怯，花事湖西虚约。念往难追，书空莫及，悔不偕行乐。人生朝露，竹林一锸堪托。
念奴娇|此钱堪爱，拟持浇杯酒，欷歔同吊。三百余年无恙否，字迹斑然深窈。何物迂儒，瞿张殉后，努力如公少。老天有眼，殷勤贻以相报。回想惨淡南云，烹龙炮凤，哀史凭谁告。不信金瓯都破坏，剩这团团完好。德祐春秋，义熙甲子，并是人间宝。伤心帝子精魂，那日归了。
念奴娇|愔愔轩馆，蹙波纹数叠湘帘垂地。庭树荫移斜照下，小立碧纱窗底。枝簇轻红，篱扶瘦绿，秋色方清美。对花惆怅，迢遥人隔千里。无聊独绕珍丛，寒泉自溉，默默愁心碎。几幅蛮笺书遍了，不尽万重离思。画槛闲凭，幽芳共赏，往事依稀记。兵干扰攘，故乡名岁归未。
念奴娇|塞鸿啼过，又昏黄阵阵朔风吹急。败竹荒芦声不断，天半同云羃羃。酒暖还寒，灯挑不亮，帘外琼瑶掷。倚阑凝睇，东湖一片寒色。遥忆高卧匡床，围炉拥被，谁在门前立。青瘦玉梅频弄影，疑似近时风格。黑发空惊，苍髯欲化，对此增愁寂。层城不掩，载舟应在今夕。
念奴娇|铅烧银炼，列丁丁汞子，为裁秋荻。聊以忘忧君过矣。去日寸阴须惜。暗里消磨，空中成败，觑破真何益。入山柯烂，霎时老了樵客。试看柳谱中人，斗量名品，豪杰曾无一。江水急投妨事具，有手须持花笔。要许开枰，除非赌郡，对局宣城得。不然如谢，指挥无误擒贼。
念奴娇|远山一带，溯晴空极目天涯浮白。枫落鸦翻谈笑处，不觉云涛横席。酒病方苏，睡魔犹殢，一扫无留迹。吴帆越棹，恍然飞上空碧。长记草赋梁园，凌云笔势，倒三江秋色。对此惊心空怅望，老作红尘闲客。别浦烟平，小楼人散，回首千波寂。西风归路，为君重喷霜笛。
念奴娇|烧灯过也，倩东风又剪芙蕖千朵。翠阵珠围依然是，旧日笙歌社火。一曲乘鸾，万钱骑鹤，仙子来蓬岛。金尊满酌，不妨斜戴花帽。人生能几欢娱，趁良辰美景，绿娇红小。洞里桃花应笑道，前度刘郎未老。眼雨眉云，情香粉态，恨不相逢早。明年今夕，犀钱玉果分我。
念奴娇|科头箕踞，许佯狂我辈，追踪琴牧。况对二分无赖月，好佐听鸿灭烛。为语玄机，收将红泪，一唱欢闻曲。亭亭真似，薛涛名擅西蜀。更喜字比雕阴，禅同天女，怜我辞何肉。绮语谁云成堕落，自负前身金粟。漫说心摇，无劳手语，情寄横波目。别来怀梦，寒衾缩尽书屋。
念奴娇|澄清揽辔，看诸山环抱，满城春色。此是兵家形胜地，眼底兴亡历历。铁轨纵横，银灯晃漾，万户炊烟直。偶来临眺，郊原芳思如织。还念叱咤风云，台荒戏马，霸气成陈迹。谁似将军能整暇，缓带同寻泉石。放鹤遥情，安澜雅度，夹路人争识。浩歌归去，月明欢照旌戟。
念奴娇|汉家都邑，历绵绵延祚，增崇荣富。千古繁华犹眼见，看取班张词赋。太液鸳鸾，昭阳鳷鹊，兰麝熏香雾。君恩如日，照临知在何处。窗下轧轧鸣机，杼霜柚雪，裂下齐纨素。团扇裁成明月样，摇动凉风披拂。玉宇尘清，金茎露重，黄叶飘宫树。紫毫斑管，定书当日佳句。
念奴娇|春明梦断，小长芦重整数间茅屋。晴日疏窗烟缕散，浅露一丛寒玉。扑鹿沙沤，惺忪岸柳，暗水当门缘。曝书亭子，与谁消夏同曝。恰喜短棹频过，深杯屡把，不远江乡曲。细按苹洲渔笛谱，醉劈蛮笺十幅。衮衮诸公，万人海里，只是相争逐。输君高卧，垞南垞北皆竹。
念奴娇|钿车低首，便匆匆抛弃，华灯春色。擘雾穿云输一盼，谁会断魂幽寂。了了蛾烟，冥冥麝雨，芳泽禁寻昵。怨歌仙去，但余江上踪迹。无奈断佩难缄，箫残鼓勌，归路愁如织。骏马骄驰知感遇，胜与英雄笞策。愿怯幡铃，泪零风雨，并世鞭谁执。一天张角，憾人今夕何夕。
念奴娇|水村兼味，是朱樱玉笋，晚春风物。园品翻同天上种，萧索荒厨尘壁。竹马童乌，清吟信口，脆响如裁雪。今能尔尔，小坡他日诗杰。少待瓜架条滋，菜畦甲长，缸面清香发。再把汉书亲点授，熟记项刘兴灭。听汝澜翻，恣余酣畅，没帻濡头发。指看窗外，玉盘新样佳月。
念奴娇|江干蹭蹬，镇寻常怀想京城春色。静倚山亭凝望处，惟见鸟飞云幂。拂面埃尘，跳□□□，老却风流格。年来却有，短蓑轻棹胸臆。闻与俊逸嬉游，笙歌丛里，眷恋中华国。况是韶阳将近也，应办青骢金勒。丰乐阑干，西湖烟水，遍赏苏堤侧。举觞须酹，天隅犀渚孤客。
念奴娇|小红开也，问韶华今年何事春早。尽道福星临照久，勾引东风仙岛。一点恩光，列城生意，万物无枯槁。圜扉深处，也应满地芳草。却怪有脚阳春，如何移向崆峒了。父老牵衣留不住，只有攀援遮道。翠柏杯中，蟠桃花下，君看朱颜好。路人遥指，他年黄阁元老。
念奴娇|朝来睡起，倚阑干别是一番心绪。百五春光才过半，争奈重风叠雨。蜗健登墙，蛙欢吠沼，只有雏莺苦。欲医花醒，东风不肯为主。渐是梦里清明，愁中寒食，南北山头路。烟重纸灰飞不起，粘人湿红新土。短短棠梨，恹恹杨柳，做弄空帘暮。绝无人影，鸭炉香死残炷。
念奴娇|最消魂处，是江南草色，有无时节。隔水谁家香玉影，瘦立东风清怯。缟袂仙姝，洗妆静女，倚镜新娇别。捧心龋笑，盈盈似共人说。更爱远岫多情，替花传照，挂出纤纤月。天上人间俱未嫁，素袜绡裳轻叠。侧帽承风，断堤迂步，幽事多周折。忍寒相傍，茶烟碧细如发。
念奴娇|百年飙忽，惜刘阮今日杯中无物。毕竟青云何地是，叹息江山半壁。戏马台空，哀鸿泽集，泪洒蓝关雪。昆明灰黑，有谁燕赵豪杰。空忆人在壶天，一樽还独啸，铜弦铿发。盖世雄才抔土耳，千载风流销灭。爱和松声，登楼四望，不管霜侵发。飞乌三匝，可怜江上明月。
念奴娇|黄扉十载，掌丝纶补衮调羹非手。自愧才疏如袜线，小器岂堪大受。一代赓歌，百年礼乐，赖明明元首。格天帝业，毫发赞襄何有。独惭凤阁鸾台，挥毫载笔，忝窃夔龙后。平地风云遭圣主，未羡磻溪钓叟。犬马衰龄，山林倦翼，莫报君恩厚。稽首焚香，中夜遥瞻北斗。
念奴娇|我心骀荡，写江南便是怡人春色。水自空明山自秀，两岸疏花繁叶。村径幽回，渔舟静泊，几处秧歌彻。暖莺争树，东风拂煦三月。此乃心画心声，古来今往，妙谛殊难说。我有曝忱何得献，说也痴迷迂阔。虹墨斑斓，散毫苍远，U缶清腴发。大千一勺，纵横万象能答。
念奴娇|闲愁自昔，到如今当得，雪欺霜负。云亚天低抬不起，随意白衣苍狗。剑跃双龙，笔摇五岳，也是闲筋斗。蝶黏蛛网，丝毫动得还否。别有一线霏微，轻丝杪忽，系蟠泥秋藕。一恁败荷凋叶尽，自有玉香灵透。眉下双岩，电光犹射，独运枯杨肘。无情日月，也须如此消受。
念奴娇|多情宋玉，值西风摇落，悲秋时节。赖有幽芳深解意，的皪枝头争发。欲语含羞，敛容微笑，心事如何说。暗香时度，卷帘留伴霜月。谁为赋写仙姿，挥毫落纸，有尊前词客。独倚阑干须信道，消得孤吟愁绝。补阙骚经，拾遗香传，顿许居前列。品题多谢，一枝当为君折。
念奴娇|频年作客，记长安花市，灯楼常共。自过兰陵悬百里，但听鸟鸣莺哢。嵇吕相思，张高迷路，做得寻朋梦。朝来至止，衔杯为尔情重。正是月贯精阳，节逢天贶，天上红云动。报道麒麟生此日，孔氏元来亲送。沂水清风，嘉祥正派，流向江西纵。傅家画省，到今应有池凤。
念奴娇|中秋近也，正于门瑞气，葱葱时节。隔岁维熊占吉梦，今夕天生英杰。仙籍流芳，瑞龙毓秀，应是非凡骨。诗书勋业，妙龄行见英发。好是日满三朝，剩陈汤饼，投辖留宾客。玉果犀钱排绮宴，窈窕歌珠舞雪。枕玉凉时，屏山深处，好事权休说。小蛮杨柳，迩来还可攀折。
念奴娇|锦官自昔，称都会佳丽，已消兵劫。望帝魂归城郭坏，月黑悲啼古堞。剑阁哀猿，刀州啸虎，蜀栈行人怯。草堂无迹，桤林犹战风叶。闻说万里桥西，子云宅畔，丰草长林接。为问薛涛笺在否？几树露桃红靥。诸葛名垂，文翁教远，赋缅相如猎。好寻双鲤，嘉陵江上行艓。
念奴娇|离离禾黍，叹河山依旧，英雄何处。败石残碑埋乱草，曾历几番风雨。清涧揭竿，南梁聚义，血沃三秦土。青天美誉，至今仍诵诸口。向晚日照残陵，鸟啼高树，蝉叫声凄楚。又见鼠奔狡兔走，蝙蝠盘旋飞舞。竖子扬眉，老戎俯首，批斗情凄苦。此情此景，君其泉下知否。
念奴娇|倚空台榭，爱朱阑飞瞰，百花洲渚。云岭回廊香径悄，争似旧时庭户。槛外游丝，水边垂柳，犹学宫腰舞。繁华如梦，登临无限情古。果见荒台落日，麋鹿来游，漫尔繁榛莽。忠臣抉目东门上，可退越来兵伍。空铸千将，终为池沼，掩面归何所。遗风千载，尚听侬歌白苎。
念奴娇|云收天碧。渐风高露冷，群喧初寂。远浦归舟荒渡口，搴篷横棹堤侧。一带澄江，十分蟾影，千里寒光白。襟怀迎爽，有人独步携策。遥想帘卷琼楼，凭阑凝望，此意知何极。声断秦箫双凤驾，凌厉飞仙同籍。问汉乘槎，采珠临海，往事空踪迹。莫辞吟赏，终宵清景难得。
念奴娇|客窗凉夕，问故家何物能慰岑寂。都把龙涎三万斛，满贮宫池㶉鶒。玉立琼洲，雪翻花臆，梦绕春江碧。看云失水，淋漓元气犹湿。我昨拄杖敲门，主人情重，预报春消息。相对掀髯谈笑间，一缕飞云摇曳。暖透天心，冷穿月窟，好个行窝客。金盘泻露，约君同醉秋月。
念奴娇|卜居何日，指幻舆一壑，倪迂尺幅。难得有情天寸碧，大好湖山相属。老柳垂堤，高梧夹道，画罨愚公谷。水云深处。卧游如此清福。还记暂泊游踪，单衣双桨，云净天如玉。莺燕近人知地胜，常伴花阴行宿。料得明年，梨桃有馆，想望酬心目。松风一枕，梦回时听飞瀑。
念奴娇|戴花刘监，算耆英会上，与吾同岁。伊洛山川今如古，人事几番兴废。梦枕初残，黄粱未熟，已换人间世。箪瓢钟鼎，看来一等滋味。天上赤白双凡，东来西往，出没真儿戏。惟有神仙长年诀，长似功名富贵。欲捣玄霜，难寻玉杵，何日蓝桥遇。裴郎老矣，云英那肯随去。
念奴娇|朝来佳气，郁葱葱，报道悬弧良节。绿水朱华秋色嫩，景比蓬莱更别。万缕银须，一枝铁杖，信是人中杰。此翁八十，怪来精彩殊绝。闻道久种阴功，杏林橘井，此辈都休说。一点心通南极老，锡与长生仙牒。乱舞斑衣，齐倾寿酒，满座笙歌咽。年年今日，华堂醉倒明月。
念奴娇|碧毡飘雪，正窗畔梅蕊，又开初腊。人有机云同载酒，倾倒小花蛮榼。醉眼横天，雄心问月，笑把刘伶锸。乌乌耳热，筑声夜半相答。更有秋浦先生，南州高士，拈韵朱丝靸。一曲旗亭成绝调，谁许浪称荀鸭。身外浮名，眼中怪事，总付风前蜡。倚楼横笛，为予更扫陈榻。
念奴娇|兵戈满地，只溪山深处，未经尘污。不负先民分鹤俸，点缀灵湫香火。谢客风流，逋仙峭特，千载重经过。吟鞭遥指，九天飞下珠唾。曾记白石工词，广平能赋，著个屠沽我。泼墨淋漓梅雨瀑，到此羽衣惊破。眉妒西颦，心输崔句，下笔终搜U。阳春白雪，乃知高曲难和。
念奴娇|两丸日月，细看来也是樊笼中物。点点山河经过了，拔帜几番残壁。白是沙堤，苍然吴楚，一片成毡雪。此时把酒，旧词还是坡杰。歌罢公瑾当年，天长地久，柳与梅都发。几许闲愁斜照里，掌上沤生沤灭。沧海桑枯，东陵瓜远，总不关渠发。簪花起舞，可怜今夕无月。
念奴娇|填词言志，慨苏辛，直是文中韩柳。大吕黄钟难嗣响，况数乾嘉而后。湖海苍凉，彊村顿郁，差拟摩云手。风骚各领，揆新正待芟旧。文章本自天然，但抒胸臆，何用拈髭久？世患撄人沉百感，倚此霜锋凝秀。检校南朝，拥迎四化，烟雨湖山皱。千摇万兀，一编难纳鸣吼。
念奴娇|梦回身世，待与子呼酒细论齐物。个是文场摧敌手，所向一时坚壁。白日难挥，黄金易散，弹指菁华歇。短衣射虎，怜渠未是侯骨。我是海鸟忘机，君休自叹，归燕红襟只。飞絮乱花浑不管，零落六朝烟月。生即同年，居偏对宇，老觉关情切。芒鞋相待，共君踏遍冰雪。
念奴娇|三湘风景，看桃符乍换，鼓箫声绕。爆竹频催莲漏短，堪惜韶华迅速。欢向春回，愁随腊去，数语遥相祝。心香一炷，孤舟犹守银烛。遥念娇小依亲。高堂膝下，笑饮樽浮绿。镜里宜春钗绾髻，彩胜红绒斜束。今日天涯，当年闺内，心似弹棋局。旅怀转切，金钱频向神卜。
念奴娇|一番雨过一番凉，秋入苍崖青壁。昼日多阴，还又是重九飘零江国。瘦水鳞鳞，长烟袅袅，枫叶千林赤。南山入望，为谁依旧佳色。随分绿酒黄花，联镳飞盖，总龙山豪客。人世高歌狂笑外，扰扰于身何得。短发萧萧，风吹乌帽，醉里从敧侧。明年虽健，未知何处相忆。
念奴娇|东风吹尽，便绣箔重重，春光难闭。柳悴花憔留不住，又早清和天气。梅子心酸，文无草长，尝遍断肠味。将离开矣，行人千里谁寄。帘卷四面青山，天涯望处，短屏风空倚。宿洒新愁浑未醒，苦被鹦哥唤起。锦瑟调弦，金钗画字，说不了心中意。一江烟水，试问潮信来未。
念奴娇|平生奇观，爱登高临远，寻幽选胜。欲上层巅穷望眼，一半崎岖危径。万瓦鳞鳞，四山簇簇，咫尺疏林映。山川城郭，恍然多少清兴。残照斜敛馀红，横陈平远，一抹轻烟暝。何处飞来双白鹭，点破遥空澄莹。鹤岭云平，龙江波渺，不羡潇湘咏。襟怀舒旷，曲栏倚了还凭。
念奴娇|词场今日，问何人拔帜，阿谁夺纛。心识孙樵文采富，不止量珠以斛。日下畴双，云中独矫，袁也羞同伏。比来酬唱，敢云便拟皮陆。复是小乘初禅，愧他杯渡，肆啖人间肉。羡子机锋殊自有，已似南能稻熟。顾我何长，差能解得，不闭并门目。佯狂作达，余生冀享顽福。
念奴娇|霁天湛碧，正新凉风露，冰壶清澈。河汉无声□□□，涌出银蟾孤绝。𪩘桂香飘，井梧影转，冷浸宫袍洁。西厢往事，一帘幽梦凄切。肠断楚峡云归，尊前无绪，只有愁如发。此夕姮娥应也恨，冷落琼楼金阙。禁漏迢迢，边鸿杳杳，密意凭谁说。阑干星汉，落梅三弄初阕。
念奴娇|施身自谓，问是真是幻廿年朝士。自觅芦川花下句，己似闭门无已。歌行路难，念家山破，树老人如此。青蜺扣额，九关横塞天耳。后事都到今朝，可憎面目，重照恒河水。不尽海潮吹地转，闪闪青红蜃市。野火空心，铜盘注泪，自老残僧事。绛云楼上，柳家争对如是。
念奴娇|乾坤空洞，是何年营构，尽堪栖息。万点飞云凭顿放，大道本来充塞。霁月光风，青山绿树，妙意超形色。絪缊变化，个中示我安宅。长笑林下山间，无心世故，一枕眠苍石。造化斡旋身上事，天地本吾居室。无去无来，非空非相，泰宇元虚寂。与君勘破，鸢鱼总是粗迹。
念奴娇|浮生梦里，更能得几度人间今夕。西子湖头秋已半，清景似曾相识。银渚云开，珠胎月满，一片伤心碧。姮娥知否，照人如此清切。试望苏小西陵，如今松柏，尽难寻油壁。星火楼台永夜舟，不是旧游踪迹。病忆愁吟，有荷花笑我，百端交集。数声何处，夜分犹自吹笛。
念奴娇|枝头蓓蕾，褪红绡微露，江南春色。多谢东风吹半朵，来入骚人瑶席。粉脸轻红，芳心羞吐，别有真消息。妆台帘卷，寿阳著意留得。好是雪满群山，玉纤频捻，泛清波文鹢。深院相逢人尽道，标格都从天锡。梦蝶徒劳，霜禽休妒，争奈伊怜惜。高楼谁倚，寄言休为横笛。
念奴娇|军门长揖，羡娄东佳客翩翩才调。鼓角声中磨盾急，偏尔深情绵邈。弄影郎中，闹春学士，一瓣心香袅。吟情何处，春申江上春老。为亿十载长安，停车载酒，月冷斜街晓。自别红尘来碧海，另有惜花襟抱。杜牧三生，秋娘一曲，赢得仙云绕。红牙低按，醉歌重续新稿。
念奴娇|文章太守，问何事犹带天庭黄色。上界一时官府足，聊下神仙宫阙。剖竹新游，握兰旧梦，此意谁人识。千军笔阵，争先曾夺矛槊。好是万里相逢，一尊同醉，倾吐平边策。聚散人生浑惯见，莫为分襟呜咽。借箸机筹，著鞭功业，只合从君说。明朝回首，天涯何处风月。
念奴娇|凿开方沼，问何人种玉工夫奇绝。幻出瀛州有□□，十万水仙罗列。风曳璚琚，露零珠佩，天上人装结。君看炎夏，堕来何处冰雪。我来对此凉生，红尘飞尽，却笑凌波袜。最爱幽姿能雅淡，自蓄芳馨孤洁。挹取天浆，唤将空籁，齐作清歌发。不知尘世，晃然身在瑶阙。
念奴娇|蜃台鲛市，埽翠华驻处，荒荒无迹。一角平林兼浅渚，并少宫人闲说。云寺颁香，海楼阅武，坏劫今何日。白头吟望，旧时杨柳颜色。休溯玉辇宸游，銮迎酺赐，盛典光千叶。刚痛铜驼荆棘里，又痛龙年蛇月。那觅新亭，权呼汐社，来踏啼鹃血。沽潮起落，料知终古呜咽。
念奴娇|滑稽玩世，知胸藏多少春花秋月。天籁有词人有像，还是遗山风骨。松下巢由，竹闲逸少，气韵真高洁。坐谈抚掌，溪山等是诗诀。见说多景楼前，凤凰台上，醉帽风吹裂。千古英豪消歇尽，江水至今悲咽。九死投荒，三年坐困，一样成愁绝。寄声知否，酒杯当酹松雪。
念奴娇|采香梦醒，涉江人不是年时吟侣。娖队鸳鸯偷眼下，狼藉花无重数。锦溆风多，珠房凉重，那更连天雨。江南多恨，老仙休唱愁句。薄暮。隔岸争翻，田田新曲，断送箫声去。一镜闹红谁管得，凄入笛船烟浦。罗扇单寒，朱阑憔悴，莫办移家住。残蝉无赖，日斜嘶断归路。
念奴娇|此翁六一，是追陪洛下，耆英时节。少与浮荣多与健，马上飞腾休怯。如意天花，官袍芳草，全与人殊别。樊南遗事，西都士女能说。应笑老去韦郎，玉箫安在，长忆人如月。本领何关歌曲事，宛转渭城三叠。一范临关，百坡照颍，朝士都心折。清朝看镜，一痕霜在吴发。
念奴娇|素秋新霁，风露洗寥廓，珠宫琼阙。帘幕生寒人未定，鹊羽惊飞林樾。河汉无声，微云收尽，相映寒光发。三千银界，一时无此奇绝。正是老子南楼，多情孤负了，十分佳节。起舞徘徊谁为我，倾倒杯中明月。欲揽姮娥，扁舟沧海，戏濯凌波袜。漏残钟断，坐愁人世超忽。
念奴娇|得怜堂后，有丹楼飞起，当年争羡。阳夏门庭能咏絮，那更溪山葱茜。带雨房栊，和烟帘幕，零乱东湖面。碧阑干里，有人斜映琼扇。可惜人去匆匆，而今楼下，秋水帆如箭。老我三吴好男子，绿鬓忽然衰贱。蔓草霜浓，丛祠露悄，白昼鼪鼯现。舍南舍北，乱飞王谢家燕。
念奴娇|万红千紫，都过眼换了一庭新绿。才说春来春又去，几日悲欢相续。帘映苔痕，泥黏屐齿，小径阑干曲。忽来佳客，夜阑同剪窗烛。应似乘兴山阴，论交中散，酒阵消愁斛。今古浮云余一笑，何用穷途阮哭。好景难留，名花如幻，转瞬韶光速。自开还落，不关风雨荼毒。
念奴娇|烟愁雨腻，花厌厌刚是芳菲期节。细检广陵三十谱，金带可曾围靥。浩态龙盘，梢头茧栗，烂漫堆红雪。春归人去，江蓠持赠谁悦。说甚花相花王，无端谪降，又说花婢妾。开不同时花自异，一例强为差别。香草无心，美人无语，凭尔优和劣。代花湔雪，U名应早抛撇。
念奴娇|别离谁惯，况正当春暮凄凄风雨。既酌金尊须痛饮，莫絮伤心软语。柳拂津亭，花飘山店，珍重长安路。妇虽非健，学持今日门户。就是白首慈亲，双双黄日，君漫回头顾。纵为家贫希斗粟，须识折腰非慕。凤诰诚荣，鹿车亦乐，但望归无阻。试听林外，子规啼血方苦。
念奴娇|别离谁惯，叹今朝旧恨新愁俱积。回首苍茫烟树远，司马青衫应湿。马上征人，闺中少妇，咫尺分南北。笑啼不敢，几回相向犹咽。悔却当日多情，红丝牵挽，牢绾柔肠结。嫩柳绯桃行乐处，过眼芦花枫叶。红袖擎觞，乌丝觅句，何事堪抛掷。乍眠还醒，瘦驴门外得得。
念奴娇|乾坤开辟，桂林有元气自来融结。石磴盘空行木杪，天柱屹然中立。窟宅幽深，泉源清远，不是灵神擘。潜通后洞，张刘万古遗迹。输我长剑凌虚，六尘尽扫，银海秋波碧。志气飘飘游物外，惟有清风知得。唤起白龙，护持飙驭，稽首朝金阙。山灵欣喜，紫云已在诗壁。
念奴娇|茫茫原野，正春深夏浅，芳菲满目。蓄得新亭千斛泪，不向风前枨触。渲碧波恬，浮青峰软，烟雨皆清淑。渔樵如画，天真只在茅屋。堪叹古往今来，无穷人事，幻此沧桑局。得似大江流日夜，波浪重重相逐。劫后残灰，战馀弃骨，一例青青覆。鹃啼血尽，花开还照空谷。
念奴娇|彩云西坠，又黄昏，漫步先生祠侧。指点千年瞻仰地，惟有残墙欲裂。野径无人，荒庭滴露，乱草凝春色。晚风吹过，空山一片明月。诗笔曾动乾坤，长裘万丈，天下同寒热。每忆浔阳江上句，仿佛四弦幽咽。藤管酒香，竹枝词苦，百世传风格。东坡杨柳，至今犹发新叶。
念奴娇|蔓天衰草，望山光岚气，幻成云物。十里焦原生意尽，满眼蓬蒿颓壁。寂寂寒林，萧萧耕马，雀啄山头雪。一声长啸，古今谁是豪杰。自笑作客年年，情怀渐减，幽恨因风发。红豆抛残清泪冷，往事心头明灭。鸿雁南飞，大江东去，闲尽冲冠发。凭高无语，前村又见明月。
念奴娇|柏香椒酒，忆多少新岁，乡园风物。小字宜春从别后，应是尘封素壁。冻茗含温，灰炉抱暖，深夜微闻雪。拥寒情味，只今知与谁说。还想爆竹催梅，画檐低映处，疏花先发。送腊迎春箫鼓间，上寿高堂华发。客里流光，尊前心绪，往事云明灭。照人无奈，纸窗惟有灯爇。
念奴娇|纸窗僧院，记湿云初散，秋山如洗。缭绕茶烟轻袅外，荇藻澹生空水。檐雀低飞，松鼯偷窜，欲压还扶起。兰风微展，泠然斜亸仙袂。不道活现金身，寻根拨叶，问几茎叠翠。断续晴岚飞片片，总入虚澄镜里。题字遮残，疏棂界破，历乱毵毵尾。闲心窥破，阑干何事重倚。
念奴娇|爱君嘉秀，对云庵亲植，琅玕丛簇。结翠筠梢津润腻，叶叶竿竿柔绿。渐U儿孙，还生过母，根出蟠蛟曲。潇潇风夜，月明光透筛玉。雅称野客幽怀，闲窗相伴，自有清风足。终不凋零材异众，岂似寻常花木。傲雪欺霜，虚心直节，妙理皆非俗。天然孤淡，日增物外清福。
念奴娇|疏眉秀目。看来依旧是，宣和妆束。飞步盈盈姿媚巧，举世知非凡俗。宋室宗姬，秦王幼女，曾嫁钦慈族。干戈浩荡，事随天地翻覆。一笑邂逅相逢，劝人满饮，旋旋吹横竹。流落天涯俱是客，何必平生相熟。旧日黄华，如今憔悴，付与杯中醁。兴亡休问，为伊且尽船玉。
念奴娇|百年弹指，奈头颅渐秃肝肠如碎。飞将高皇时不遇，却遇灞陵亭尉。感慨何为，不如归去，也学糊涂醉。文章九命，此生万事难遂。眼看世态悠悠，西江有水，不到枯鱼肆。脱了青衫披绿箬，且饱银丝鲜脍。弃蚁亡羊，于鱼得计，吾读徐无鬼。人间不乐，相忘惟一回睡。
念奴娇|榆烟新起，正清明节过，翠蓂九叶。欣会谪仙初度日，凤穴产真鸑鷟。心肠琅琅，文章锦绣，看镜期勋业。暂居马帐，后知有赖先觉。可想大器晚成，功名有志，未逊苏秦学。奈不在身先在子，果向秋风抟鹗。诗酒琴棋，风花雪月，养浩全真乐。寿觞五福，太公须遇文猎。
念奴娇|柳绵飞处，政和风淡荡，轻飘晴雪。忆杀故人千里外，客馆怕听啼鴂。桂水危亭，虞山古庙，戟度同登谒。君归吾去，可怜辜负奇绝。长是梦见风标，晨钟敲醒，无奈依然别。去岁鱼笺蒙远寄，惟写相思情切。乞得闲身，看山玩水，著甚酬风月。只应诗酒，兴来还自怡悦。
念奴娇|无情野火，趁西风烧遍天涯芳草。榆塞重来冰雪里，冷入鬓丝吹老。牧马长嘶，征笳乱动，并入愁怀抱。定知今夕，庾郎瘦损多少。便是脑满肠肥，尚难消受，此荒烟落照。何况文园憔悴后，非复酒垆风调。回乐峰寒，受降城远，梦向家山绕。茫茫百感，凭高唯有清啸。
念奴娇|月中滴液，是妙香仙子，化身罗幕。得气自天成酿法，翠孕人形灵药。碧井华泉，黔山曲院，露似金茎作。欲斟还借，一尊量取犀角。此地是古犍为，如今天远，不赠那能酌。未揭瓮签心已醉，霸子鸿妻齐乐。千里交深，通身春沁，花外鸣干鹊。大茅君洞，几家移此村落。
念奴娇|衰翁憨甚，向尊前手捻一枝寒玉。想见梅台花更好，一片琼田栖绿。短辔轻舆，大家同去，取酒偿醲馥。元来春晚，万包空间黄竹。休恨雪小云娇，出群风韵，已觉桃花俗。羯鼓声高回笑脸，怎得天公来促。江上风平，岭南人远，谁度单于曲。明朝酒醒，但馀诗兴天北。
念奴娇|神州圣铁，铸东南底柱，地维穿破。井沸生澜通海气，中有老蛟愁卧。八索钩连，孤根撑拄，不许狂涛簸。霓旌羽节，至今灵庙犹妥。我欲试探重溟，螭文手拓，只赤风雷堕。斗剑星红蟠殿壁，十二洪炉剩火。挂屩遗枫，游帷旧观，历劫难摧挫。五丁惊诧，浮州万古长锁。
念奴娇|春光如梦，还如雨并作，将归消息。一片飞花千缕恨，挂断游丝千尺。蝶味都阑，鸟声无赖，狼藉难收拾。频看日影，今朝生怕昏黑。拼待守住今宵，为春奏请，愿讨留春敕。争奈花枝都瘦了，树树绿衣新织。脂合香销，胆瓶色褪，也去无踪迹。不如野草，青青没些知识。
念奴娇|深闺岑寂，见朱扉曲曲铜龙双闭。坐觉春阴寒尚峭，不断氤氲炉气。远岫低云，浓花着雨，可是伊风味。红笺小叠，此情何处相寄。朝暮镇是无聊，湘娥泪湿，空向花枝倚。病里腰肢慵似柳，尽日三眠三起。芍药栏前，清和时候，约诉缠绵意。眼看春尽，那人应是归未。
念奴娇|皇皇群史，五千载留下斑斑尘迹。洒洒洋洋多半是，绍介疯狂角色。理小于拳，义轻于U，搅得周天黑。权谋铁血，撰成人世悲剧。不管尸积如山，把江山夺了，无量功德。者钱者命谁认账？都说是，举国黎元天职。顺运承天，英雄应算朕，圣功煊赫。百官称善，挥毫书入金策。
念奴娇|几生修到，算梅花有福，得侬弄玉。只是清寒贫骨相，哪值珍珠百斛。挂月枝斜，扶烟影瘦，相伴人双读。道春去也，一分留贮金屋。侥幸雪立程门，经传马帐，画理时评拍。墨沈淋漓香满壁，颇忆快晴小筑。千点含愁，数行留别，好当阳关曲。前身漫拟，恐它姑射嫌俗。
念奴娇|素琴膝上，悄偎人寒玉，疏影帘际。渐近春宵三九后，月色便多欢喜。绿萼分携，蜡书不到，梦里江南水。绮窗微雪，不知此日开未。孤负湖上青山，疏枝冷蕊，正东风初试。鹤病新苏，可耐得冻石清泉滋味。词笔粗疏，笛家哀怨，心绪都难寄。无人林下，一双翠羽飞起。
念奴娇|十三年纪，仗今生智慧，学成书数。敏绝词锋偏了了，信口机关参悟。点玉无瑕，输金待聘，仔细珠娘妒。碧川春远，翠眉才解通语。堪叹尘世浮云，因风变幻，好事成耽误。寂寞栏干空倚遍，自惜美人迟暮。楚瑟弦愁，胡琵弹恨，空向飞琼诉。无言撇去，海榴花放端午。
念奴娇|关心恁处，奈恼人依旧夕阳一片。不是诉愁偏响急，高唱入云声远。岸柳枝头，官槐叶底，已觉金凤换。怜他薄鬓，玉台空冷钗燕。谁念独客单衣，向江南渭北，惯听凄婉。况值潘郎秋易老，休忆旧家庭院。不受风尘，恰宜疏放，何事常拘管。草虫唧唧，浅深月下相伴。
念奴娇|风流如昨，论文章喜奖，后生人物。一自中原龙战后，卧看茅斋青壁。燕去鹃归，徘徊京国，吟罢头须白。咄哉评苑，钱龚漫数三杰。只为名下嫌疑，堂前危惧，误逐征车发。吴许原来居太学，那免琼台埋灭。死见真心，从前宫阙，戒勿书毫发。诗人之墓，至今寒映松月。
念奴娇|江城如画，算留得倦客河关羁泊。春雨楼头杯酒共，转眼风花又扑。难挽梅仙，重逢徐甲，老泪双双落。故人无恙，诗肠应起芒角。嗟我南北萍浮，归休乞可，犹恋江湖绿。廿载海红劳梦想，惆怅秦家吟阁。绛雪凝梢，垂丝窥鬓，情景纷来触。小园待赋，一枝巢父堪托。
念奴娇|尺筇犹在，笑顽仙何必，身骑黄鹄。倒瞰蛟宫惊欲坠，落日烧红如烛。北去云帆，西飞月镜，怪底人生速。翛然青气，白鸥才是吾属。欲写转眼南朝，荡胸东海，恨山中无竹。更为坡翁诗在上，漫教轻续。三两渔踪，一双僧影，占断江天绿。妙高台顶，破空聊弄青玉。
念奴娇|天乎难问，载云旗五色，逢迎山鬼。思折琼枝嗟远道，羞与蹇修为理。饮石泉兮，入修门些，上下悠悠只。悲哉秋气，伤心极目千里。众女谣诼蛾眉，无南无北，到处机蓬矢。丛桂连蜷招隐士，岁晚淹留何事。兰枻荪桡，螭骖虬驾，我欲歌离世。巫咸夕降，卜居惝恍谁是。
念奴娇|前身姑射，向琼闺弄影，别具风雅。携得玲珑五色笔，胎息文家支派。雨后修篁，风前丛筱，十指淋漓写。裴□尺素，墨香宛宛萦惹。况复缛颊丰头，十分端丽，富贵花相亚。合受人间清艳福，压倒闺房林下。妆不全描，容含半笑，望里尤潇洒。几时真个，许侬一接清话。
念奴娇|良辰设悦，伫绮筵开处，长生曲奏。见说霞觞资挹注，载物允推坤厚。算鹤筹添，放鱼经在，凤侣坡仙旧。谁传芳矩，介眉今见嘉耦。须信美意延年，天和感召，仁者宜多寿。并作恩波加水族，无量兕觥春酒。蓬岛前身，莲池夙契，文字禅参透。娑婆能几，唱随为此夫妇。
念奴娇|故人招饮趁斜阳，恰到童时书屋。满院槐阴摇细碎，但少寒鸦飞逐。雪夜评诗，风檐赌句，梦觉黄粱熟。同群何在，最难寻旧蕉鹿。偻指四十年来，英华顿歇，只为将军腹。写韵佣书成甚事，羌值龙蛇行陆。舌底吞刀，脑中藏剑，侠气谁能复。一杯沈醉，击残高渐离筑。
念奴娇|云胡不喜。得抽脚篮中，安身局外。世路风涛都历遍，几度眉攒心碎。八尺藤床，二升粟饭，方寸恢馀地。翻云覆雨，从伊造物儿戏。不见刻木牵丝，鸡皮鹤发，弄罢寂无事。随分风光堪领略，聊放疏狂些子。刘项雌雄，蹠颜修短，无彼亦无此。茅檐高卧，不知春到花底。
念奴娇|帝城佳丽，给孤园更有浮屠七级。旷士高标星汉近，飞起王乔双舄。少昊清秋，羲和红日，回首苍梧碧。随阳去雁，槛边阵阵回翼。遥想杜甫高岑，慈恩寺里，象教冥搜迹。今古登临同此意，暂向化城休息。作赋凭高西山头，积翠影当窗入。料他尘界，绣轩文毂相击。
念奴娇|麦秋时候，薄阴罩炎日，山行乘兴。筇屐追随多胜侣，青佩黄冠方领。坐石谈玄，听泉濯暑，直上千山顶。倚风长啸，籁鸣林谷相应。忽涌云气漫空。海吹急雨，觉冰綀微冷。洗尽人间名利障，便是蓬莱仙境。半日偷闲，一生清福，岂在荣钟鼎。青灯深夜，陶然独妙清圣。
念奴娇|湖山如画，点染就佳胜东南第一。大块文章，还仗我几辈英才润色。堂厦连云，弦歌逸响，不断菁华发。春风千里，蕙兰芳气流溢。门下桃李年年，花开绚烂后，累累成实。如此湖山那割舍，况复人伤离别。山色凝情，湖光逗兴，好骋文坛笔。天涯怀归，毫端陶写胸臆。
念奴娇|楚天旧雨，怪新来幻作，冷云残雪。珍重流莺传语道，怜取长条休折。带绾同心，丝缠续命，一寸肠千结。那能此际，眼看真个离别。才则唱罢骊驹，兰舟待解，早催归亲切。君便承恩侬易老，须记瓣香星月。范蠡湖头，梁鸿宅畔，准拟成三绝。临岐试问，欢期在甚时节。
念奴娇|撚髭无计，唤奚儿长向水边山麓。蒲簟横陈将偃息，好句吟来断续。授册嫌频，开椷已缓，纸片纷零碌。游仙欹处，斲成五色文木。试启小篦中空，方襕连衽，大似青油U。豹首鸡鸣俱不用，但取便便豕腹。梦去无论，醒来何事，栩栩相追逐。蝶庵诗就，此时午睡方足。
念奴娇|扁舟夜泛，向子陵台下，偃帆收橹。水阔风摇舟不定。依约月华新吐。细酌清泉，痛浇尘臆，唤起先生语。当年纶钓，为谁高卧烟渚。还念古往今来，功名可共，能几人光武。一旦星文惊四海，从此故人何许。到底轩裳，不如蓑笠，久矣心相与。天低云淡，浩然吾欲高举。
念奴娇|士当知足，甚紫薇花畔，更希旌节。到老始知高处险，安晚平生情怯。雪白鳊鱼，霜红橘树，久与家林别。放翁团扇，风流时有人说。天意留取江南，读书种子，双眼明如月。案牍祇同风箨扫，书似云山重叠。皓鹤轩昂，青松U强，羽鬣无摧折。后身何似，一规脉望如发。
念奴娇|凤凰山下，恨声声玉漏，今宵易歇。三叠阳关歌未竟，城上栖乌催别。一缕情丝，两行清泪，渍透千重铁。重来休问，尊前已是愁绝。还忆浴罢描眉，梦回携手，踏碎花间月。谩道胸前怀豆蔻，今日总成虚设。桃叶津头，莫愁湖畔，远树云烟叠。剪灯帘幕，相思谁与同说。
念奴娇|酒旗风影，漾回波，不断春愁千斛。中有过江，名士泪，销得新亭一掬。老子婆娑，英雄割据，莫举伤高目。江南春好，送人惟有哀曲。谁念玉尘风流，虚元谈未，了神州沈陆。空吊金城衰柳色，依旧江潭凄绿。故国鹃声，荒山龙气，终古苍黄局。歌尘如梦，野花开遍陵谷。
念奴娇|秋晴烟淡，伴飞轮一路，翠峰华屋。来止清江横出处，有石为桥如玉。白屐登山，黄冠入道，从此矜高躅。龟蛇初隐，异光回荡幽谷。忽地洞府天开，丹岩仙字，映碧池明渌。闻说灵飞真卷散，山鬼为之宵哭。劫换红羊，香浮法苑，四外摇空绿。泠泠佳致，西风凉在修竹。
念奴娇|孤峰天半，是何人题句，数行劖壁。幸有兰成戡共语，仿佛韩陵之石。甲子何年，山灵不老，重向榛丛辟。登临难问，黯然天水沉碧。不信百字流传，仙岩遥峙，著东山屐。江上飞云邻咫尺，时去时来连峄。猿鹤招邀，龙蛇珍护，多少沧桑迹。吟边风色，万松声振长笛。
念奴娇|倚藤临水，照丰姿自笑，天然丘壑。利鞅名缰成底事，空把此身缠缚。李杜文章，良平事业，且束之高阁。浩然归去，暮霞残照零落。闻道西北埃尘，东南形胜，次第清河岳。此等功名尘世事，与我初无关约。十里松萝，一蓑烟雨，说甚扬州鹤。倚栏长啸，玉轮飞上天角。
念奴娇|车尘未洗，趁残阳侧帽斜鞭而去。宝殿空王垂色相，为问英雄何处。说法人空，点头石在，俯仰成今古。谁来试剑，一池绿皱如故。曾记五度金阊，一肩行李，未把征鞍驻。今日趁闲携俊侣，海涌峰前停伫。风勒归云，树零新叶，隐隐疑烟雨。何人横笛，乱帆吹过前浦。
念奴娇|月临南吕，正庭阶开到尧蓂三叶。风露清明钟气质，诞作人间豪杰。器宇宏深，襟灵阔远，物我俱融彻。滔滔欲海，回头一棹超越。试看南墅开尊，西池垂钓，此个情怀别。记得婆娑亭上酒，还到寿君时节。我梦登天，群仙相对，曾写长生牒。见君姓字，分明非是虚说。
念奴娇|仙才人好，看兰霏玉映，丰神潇洒。洗尽人间尘俗态，应是天风吹下。彩笔凌云，高标胜雪，襟抱宜风雅。他乡相遇，深情一片难写。平生四海论交，孤怀落落，有臂无人把。偏是与君同意味，赢得风流都诧。草长花飞，莺啼燕去，节序将初夏。江南羁旅，几年曾共清话。
念奴娇|八旬加二，荷君天垂祐，扶持老拙。目送新来檐外燕，手拣好花轻折。比似去年，十分强健，日看朱诗说。篇三百五，岁前尽有披阅。天教两子供官，一男留养，左右相娱悦。五见孙枝三弄授，童冠参差袍笏。四侍鳌峰，拿舟在即，次五今圆月。曾孙淳老，想能随叔嬉劣。
念奴娇|名山深处，羡神仙多暇，搜罗材士。列宿云台今再见，武达文通而已。九转还丹，一龛入定，富贵今来矣。人生如梦，卅年岁月如驶。行见东慑扶桑，北通渤澥，更南穷交址。从此戎羌臣服尽，无复风尘飙起。水截蚊鼍，陆剸兕虎，足了中原事。滔滔天下，洞真仙子谁是。
念奴娇|关山烽火，便无端赚得那人娇笑。绝世蛾眉原祸水，还记华清池沼。羽帔翻香，鳞漪浴粉，何限春光好。鹿衔花去，玉阶空剩啼鸟。应念蜀道郎当，断肠秋夜，雨霖铃凄调。说与当年天宝事，只有宫鹦能晓。故国东风，温泉新涨，落蕊知多少。古今回首，废陵衰草残照。
念奴娇|铸云成斧，自挥运眼见支天柱折。不信一身还属我，路狭实难容。崩石将飞，回峰忽转，笑彼逃鱼鳖。临流唱句，要教声逼风烈。降伏魑魅罗前，群仙集会，轻舞银辉月。知我素怀贪笔砚，旁侍文豪诗杰。神女多情，为何慵困，夙夜眠名峡。漫多形象，天工如此超越。
念奴娇|情天忉利，说兰因凄断，坤灵鸳牒。最忆垂杨芳草渡，春水初迎桃叶。彩袖添香，红窗问字，婉娈人如月。承欢色笑，北堂饴董馨洁。高致巾帼谁俦，未荒三径，归计关情切。早是江山摇落后，禁得玉容长别。画舫空波，书舟怨曲，事往堪华发。鸾骖何许，莫愁湖畔愁绝。
念奴娇|月香水影，记西湖曾踏六桥残雪。回首江山今在否，诗被梦惊秋铁。鹤老苍苔，屐闲青嶂，僧寺茶烟歇。被花相笑，十年何事轻别。谁道逋老风流，丹青有手，千里神相合。月又朦胧花又瘦，还是黄昏愁绝。小殿妆奁，寒城昼角，催老花时节。天涯搔首，霜风吹断华发。
念奴娇|风云莽莽，触天低，酿就一江浓色。迎我中州陈卧子，疏雨长桥霁彻。波凸金樽，山敷碧釉，帆远矶如鳖。神摇目纵，万千谲壮难说。莫嗟傺侘暌违，举世何人，不历风霜雪。且喜迩来羁绊扫，有句铿然铁截。痴也无妨，迂也何碍，总不惭邦国。大桥为证，心与赤子同热。
念奴娇|黄河东走，落天上一曲一千余里。银汉秋高通地脉，有客乘查而至。摘袖星青，鸣机锦绿，舵转红霞尾。浩然风露，不知今夕何世。从此传遍人间，七月七日，牛女长相会。恩眷神仙犹未断，脉脉盈盈一水。色界分明，情天缥缈，云海愁无际。平生凿空，归来还报天子。
念奴娇|凌空宝观，乍登临多少伤离情味。淼淼烟波吴会远，极目江淮无际。槛外长江，楼中红袖，淡荡秋光里。一声横吹，半滩鸥鹭惊起。因念邃馆香闺，玉肌花貌，有盈盈仙子。弄水题红传密意，宝墨银钩曾寄。泪粉香销，碧云□杳，脉脉人千里。一弯新月，断肠危栏独倚。
念奴娇|远鸿飞送，有倾城玉杵龙绡踪迹。小字鸳鸯颠倒认，凭仗晶盘凝碧。密约镌花，深嚬谢柳。打破春愁国。秋灯分照，短长程已亲历。为想翠管轻笼，绿窗低唤，软款怜征客。迢递江南天北意。佳事恰宜今夕。钿合香浓。鸾台云热，狂欲生双翼。冰蟾遥共，画楼人在吹笛。
念奴娇|鲤鸿迢递，有东西南北，一时贤者。廿载交游期道义，富贵非吾知也。雪立门高，诗敲榻短，香岛传佳话。裒然成帙，琼琚谁比声价。况兼纸上云烟，毫端月旦，字字关文化。人自平权他敬让，礼学宣尼拜下。折戟沉沙，灵犀点世，冥晦鬼神诧。五羊屈指，海山同此风雅。
念奴娇|一卧经旬，喜百事无营，祇须药物。病起渺然思泽国，兴在黄楼赤壁。五老烟空，九华云静，涛涌三山雪。长江如堑，阅来多少英杰。却想江左风流，五陵豪贵，过眼春花发。屈指千年如一日，歘忽风休电灭。对镜慵看，倚楼长叹，一任添华发。寸心炯炯，清觞坐引秋月。
念奴娇|江山如画，被西风旅雁，做成萧索。人与门前双树柳，一样悲伤摇落。旧院花寒，故宫苔破，今古伤心各。浮生皆梦，可怜此梦偏恶。看取西去斜阳，也如客意，不肯多担阁。料得夫容三径里，红到去年篱脚。瘦削腰围，嵚U骨相，厌杀青衫缚。文章底用，我将归事耕凿。
念奴娇|浮生碌碌。算由天由命，也由人福。暑往寒来人渐老，多少兴衰翻覆。点石为金，指山为宝，未满人欲。千方万计，到头那个知足。何似忙里偷闲，山间林下，净扫黄茅屋。明月清风俱是伴，又有山青水绿。斗酒诗篇，饥餐渴饮，且喜无荣辱。醉来还醒，醒来还唱一曲。
念奴娇|银蟾光满，弄馀辉冷浸江梅无力。缓引柔条浮素蕊，横在闲窗虚壁。染纸挥毫，粉涂墨晕，不似今端的。天然造化，别是一般，清瘦踪迹。今夜翠葆堂深，梦回风定，因月才相识。先自离愁，那更被晓角残更催逼。曙色将分，轻阴移尽，过眼难寻觅。江南图上，画工应为描得。
念奴娇|艅艎东下，望西江千里，苍茫烟水。试问襄州何处是，雉堞连云天际。叔子残碑，卧龙陈迹，遗恨斜阳里。后来人物，如君瑰伟能几。其肯为我来耶，河阳下士，正自强人意。勿谓时平无事也，便以言兵为讳。眼底山河，楼头鼓角，都是英雄泪。功名机会，要须闲暇先备。
念奴娇|飞云没马，转沙场叠鼓，三年寒食。闻道西州春漫漫，晓玉天香欹侧。华屋金盘，哀弦清瑟，一曲春风坼。酒乡堪老，紫云莫笑狂客。我本方外闲身，西山爽气，未信兵尘逼。拄杖敲门寻水竹，不问禅坊幽宅。醉墨乌丝，新声翠袖，不可无吾一。殷勤红扑，好留姚魏颜色。
念奴娇|朅来闲眺，恰天风御我，穿云而上。昨夜山中新雨过，万壑千岩奔放。清不迷烟，白还若霰，一涧潺潺响。衣襟沾湿，扑来诗思飞荡。亭外鸟唤醍醐，堪同觞咏，好和归樵唱。石壁为屏苔作席，更有松阴如帐。林果供肴，岩泉酿酒，也可充吟脏。山灵休笑，尘外谁是清旷。
念奴娇|蟠根阙里，怅古尘脉断，三千年物。乔木苍烟新画本，翠满嵚崎岩壁。鹤去云孤，虬飞月冷，挥洒吴缯雪。东阳大笔，是何意态雄杰。为问并世钱尤，沈吟绕树，孰敢为先发。想见解衣盘礴，赢柯干之而变灭。今昔风流，丹青文采，何遽争毫发。熟参画理，信君双眼如月。
念奴娇|半途微雨，为洒净滚滚风尘中物。一带青山如画里，咫尺层峦叠壁。吏部副卿，南宫少伯，清映如冰雪。白头老我，三十年前争杰。而今扈驾朝陵，白马银鞍，紫陌联翩发。寻得山庄劳下榻，共剪烛花明灭。香雾扑帘，茶烟隔座，相对频搔发。同胞异姓，真个浑忘岁月。
念奴娇|素绡开处，看烟云骀荡，悬厓森列。尺幅沧波窥远势，两点轻舟如叶。裂石奔泉，遥汀攒树，点染皆奇绝。东坡佳句，几时双剑重合。茵念寥落生平，南来北去，随处留车辙。十载嘉陵江上住，更向黔州行役。可惜当时，穷探幽胜，无此丹青笔。惘然凭几，寄愁何啻千叠。
念奴娇|节过重九，负登临怕见遥峰秋色。刚擘云笺书数字，病起十分无力。任尔聪明，凭他解脱，那跳愁城出。秋天难曙，听残虫语啾唧。追忆一枕邯郸，黄粱未熟，缥缈梯琼级。玉女瑶姬齐笑我，久向红尘逃匿。月引珠宫，花招蓬岛，满袖天香袭。鸡声惊醒，纸窗初放微白。
念奴娇|亭亭绝艳，是玉真生日，适来俊侣。徙倚疏廊擎翠盖，折取觥筹无数。白鹭低窥，红蜻小立，碎滴芭蕉雨。冷香浮动，擘笺争拾新句。野旷依近连昌，衣云鬓影，一任人来去。斜傍钓矶撑小艇，隐隐菱歌遥浦。碧水三弓，珠帘一桁，合作浮家住。凌波含睇，御风如导前路。
念奴娇|西风瑟瑟，恁中秋才过，晚寒微逗。桂已吹香丛菊蕾，又近重阳时候。越渚蝉寒，吴天雁老，感序添怀旧。夜窗闲话，烛花弹落残漏。记否巷陌斜阳，柴门共倚，小立沉吟久。一去星霜成五换，独自香残人瘦。念熟金经，书谙玉箸，日课娱慈母。愁余含睇，梦中还想携手。
念奴娇|琴书静对，共素心除有孤松千尺。一角云山风雨外，高致幼舆消得。浮海苍茫，问天沈醉，有恨凭谁识。据梧深坐，篆烟萦损寒碧。堪叹陶令当年，义熙题遍，总是伤心笔。万一东篱寻旧约，吾骨嶙峋犹昔。珍重秋期，料量清课，暂许红尘隔。羲黄U到北窗，无此闲逸。
念奴娇|高祠展拜，忆张侯当日，志存匡济。马罪未诛时局裂，缓死文山非计。十载提戈，一篇负国，来着须能继。楚氛甚恶，鬼雄上诉天帝。谁教十万胡儿，义务横扫，洪水滔天势。热血东阳拚一洒，绝痛华夷倒置。龙虎无堆，鸡豚有社，千古齐挥涕。忠魂肯死，北廷空自来祭。
念奴娇|薄劣东风，怪朝来吹堕一林香雪。不照美人妆额上，暗度绿窗朱闼。蝶翅翩翻，鱼鳞飘荡，迷却罗浮月。酸心梅子，枝头一点偷结。忆昔乍逗春情，淡妆初试，浅笑生银靥。终日倚栏凝望眼，素袖不胜寒怯。玉碎楼头，粉消镜里，肠断君休说。笛声正在，斜阳影外呜咽。
念奴娇|行厨烟散，刚入夜炊馀寒彻。爆竹邻家初竞响，正是交年节。床脚烧灯，灰堆击帚，五祀辰方接。底需祈报，但教香水无缺。不学致富阴家，刲羊供酒，叩祷纷烦热。饼豆一年惭一饯，言事凭君朝阙。再拜尊前，非缘求媚，文字嗟薪积。封尘莫笑，爨火每自清洁。
念奴娇|纸窗茅屋，有先生抱膝，小门回折。荒径全萦书带草，床上凝尘满席。五马归来，三间高卧，独耐袁安雪。萧然环堵，猪肝肯使轻说。闻道初度佳辰，墙头过酒，剪烛招狂客。万事何如杯在手，莫问新来华发。栗里琴樽，庞公夫妇，岁岁娱泉石。故人寒邸，梦留斋畔凉月。
念奴娇|水窗才起，讶长空一色，江山何处。渺渺茫茫无畔岸，那是溪村烟树。恍若云腾，纷如雨骤，却怪蛟龙吐。洛妃妆罢，扬波倩尔遮护。还忆海市凌虚。蜃楼幻影，隔断红尘路。晓日无光烟淡淡，犹似晨鸡未曙。柔橹闲声，征帆莫辨，留我冰壶住。东轮乍转，轻舟依旧飞渡。
念奴娇|今夕何夕，怅娟娟照处，风清月白。玉宇琼楼归去后，知在蟾宫几阙。也算曾圆，不堪重证，小历沧桑劫。前身记否，明明镜影磨灭。料应只合奔云，为谁系恋，莽莽尘寰窄。未必多情长锁恨，刚好从头悟彻。可是无缘，谁能遣此，击碎冰壶缺。霜花窣地，任他一例埋没。
念奴娇|蒙萁尖合，带寒鸦数点，残照终古。梦想庄严愁独客，欲礼空王无主。珠网全飘，金轮半塌，不碍疏钟度。江山如此，孤标何苦支拄。惟见七级檐颓，一铃舌在，报人间风雨。欲写荒凉题败壁，只称寒山诗句。香火缘空，苔綦磴滑，飞锡应难驻。修罗零劫，诸天花散何处。
念奴娇|东风九陌，记轻尘一骑，看花前度。帽影鞭丝斜照里，旧梦几回飞絮。碧社销魂，丛兰写怨，四月江南路。先生归也，种成桃李如许。笑我六上燕台，残红马足，冉冉催迟暮。绿叶成阴芳事老，忍忆宋郎词句。补屋牵萝，闭门锄菜，且作园林主。小楼银烛，待君同听春雨。
念奴娇|镫喧月静，好元宵景色，绿梅香透。玉镜银阶千万影，箫管曲长催酒。夜已三更，花迷五色，换烛添香又。记曾寻句，六街春景如绣。恰是月转回廊，照星星华发，年光非旧。旧日儿童今老大，憔悴青衫短袖。斫地休歌，恼人无寐，此夜真孤负。忘情一笑，依然傍花随柳。
念奴娇|黄冠无分，叹仓皇兵解，空留残蜕。剩此裹头遗制在，想象狂歌椎结。绿绮声沈，兵符篆烬，柱后偏无缺。辽东皂帽，算来还逊芳烈。因念再易沧桑，曼殊运去，往恨应消歇。却痛南交天柱折，珠海翻成鲸窟。掷帻伤心，请缨虚愿，日夕循余发。畸人往矣，萧条异代谁说。
念奴娇|天低树秃，甚黄昏风峭剪愁无力。一桁遥山青不语，终古长埋瘦日。颓壁蛾僵，野塘鸥老，俯仰成今昔。露苔人去，冻萤来照荒碧。当日曾此勾留，万花扶梦，未信春如客。舞柳歌桃芳事歇，坠约不堪重拾。残籁蛩边，疏星雁外，魂去关山黑。旧游何处，暗尘空锁帘额。
念奴娇|是谁调护，岁寒枝都把苍苔封了。茅舍疏篱江上路，清夜月高山小。摸索应知，曹刘沈谢，何况霜天晓。芬芳一世，料君长被花恼。惆怅立马行人，一枝最爱，竹外横斜好。我向东邻曾醉里，唤起诗家二老。拄杖而今，婆娑雪里，又识商山皓。请君置酒，看渠与我倾倒。
念奴娇|霜浓绮阁，却无几又是阳和时节。玉树凋残花落尽，都剩寒藤枯柮。曲径遥观，新妆点缀，顿觉丰姿别。西宫南内，应许太真娇怯。爱他淡冶轻盈，似将春信，预向西风说。枝上幽禽啼不住，也是鲜妍可悦。花萼楼前，长生殿里，染就芙蕖颊。云筛月印，萧萧那怕飞雪。
念奴娇|相逢何处，记满城风雨，去年重九。蜡屐东山邀胜侣，饷我双螯斗酒。秋梦如烟，冬郎欲老，不禁重回首。无端飘泊，送行又折杨柳。人生几度悲欢，几回离合，赢向天涯走。一棹独催江上月，方是销凝时候。桂子天香，枝头春闹，换得相思否。西窗剪烛，试听鹃泪啼瘦。
念奴娇|古文高手，有达老耆旧，欧曾堪续。箬笠布袍云竹杖，看尽浮云反复。再遇莱阳，词场雄踞。暂友山中鹿。旗亭载酒，楚辞痛饮还读。又有天壤王郎，水姿玉映，不救何平叔。歌吹芜城期共醉，漫挂蒲帆一幅。岸帻横眸，昔年隋苑，今是渔家屋。宾朋杂坐，不妨人淡于菊。
念奴娇|登临送目，正木落衡皋，水寒湘渚。碧海青天三万里，望断惊弦弱羽。字写璇空，阵横紫塞，梦入黄芦雨。锦笺一劄，漫留别后愁语。空江水碧沙明，闲情谁与，共晚汀鸥鹭。二十五弦弹古恨，逐伴又还飞去。仙掌月明，长门灯暗，多少悲凉处。千秋哀怨，秖今犹绕筝柱。
念奴娇|人人争道，在虎丘东麓，有新祠宇。U水战功惊海外，一夕八王如鼠。奇石镌功，城头骂汉，吾意终无取。几回经过，瞠目九天未睹。差喜一老相逢，黄鹂桥畔，絮絮和侬语。绝胜忠魂香火地，花木亭台无数。上冢船多，踏青人聚。底事扁双户。瓣香清酒，怊怅难陈嘉俎。
念奴娇|倦怀无据，凭危栏极目，寒江斜注。吴楚风烟遥入望，独识登临真趣。晚日帆樯，秋风钟梵，倚遍楼东柱。兴来携手，与君更上高处。隐约一水中分，金鳌戴甲，力与蛟龙拒。拟访临皋清夜鹤，谁解坡仙神遇。断壁悬秋，惊涛溯月，总是无声句。胜游如扫，大江依旧东去。
念奴娇|乾坤飒飒，且沽将枫叶，细评今昔。笑问幽州今夜雪，可似鹴裘寒色。市上吹箫，桥头卖酱，泪洒吴枫赤。苏貂空黑，谢郎今已破贼。不如冶叶倡条，青楼白社，磨灭人年月。沥尽并刀悲壮血，看有何人怜惜。白草关河，黄沙唐宋，只对孤鸿说。醉浇三国，周郎江岸千尺。
念奴娇|初心奉道，望功高仙举超腾碧落。岁久年深心反复，不觉情迷萦缚。伏虎铜绳，降龙铁索，系住踏云脚。难为出路，永沉千丈寥壑。临危受苦推谁，请无决断，悔恨当初错。意欲修真名利恼，酒色财气俱著。家计不成，修行退堕，至死无捞摸。劝君省悟，免烦两下担阁。
思帝乡|云髻坠，凤钗垂。髻坠钗垂无力，枕函欹。翡翠屏深月落，漏依依。说尽人间天上，两心知。
思帝乡|花花，满枝红似霞。罗袖画帘肠断，卓香车。回面共人闲语，战篦金凤斜。惟有阮郎春尽，不归家。
思帝乡|霓裳。羽衣谱未详。玉貌何人无力，绕珠珰。曳得钿缨累累，履跷裙自扬。犹自曲终徐立，听声长。
思归乐|天幕清和堪宴聚。想得尽高阳俦侣。皓齿善歌长袖舞。渐引入醉乡深处。晚岁光阴能几许。这巧宦不须多取。共君把酒听杜宇。解再三劝人归去。
思越人|笠湖滨，包山麓，人传一舸西施。消夏湾头曾醉倚，同游羞杀鸱夷。黄金铸就谁堪羡。霸越平吴功显。纵是计然三策善。独嗟爱子难免。
思远人|芳树长亭啼宇怨，南浦送行客。江郎丽赋，绿波春草，离恨恁消得。泪珠恨起罗襟滴。清砚待和墨。祇不尽别怀，未成缄札，遥山黯眉色。
思远人|一曲幽弦弹岁老，黄叶飞秋陌。离鸿杳羽，行舟停橹，水远恼孤客。笺书无寄存如册。砚里干松墨。便写就新词，怎生相寄，念来伤心脉。
恋情深|别意堪堪斟满盏，送君行远秋霜白地渐深寒，锁重关。莫凭豪气著衣单，驿路倩谁怜。嘱不尽拳拳意，到更天。
恋情深|絮语声声芦荻岸，别伊人面。相思隐忍勉承欢，唤舟船。一声欸乃载红颜，渐杳水云天，忍不住男儿泪，任风弹。
恋绣衾|红楼丝管经岁停。黯垂杨阑畔自清。梦不过横塘路，送芳尘肠断去萍。桃根双桨知何处，甚春来难寄燕翎。绮情共年光换，映清淮愁见鬓星。
恋绣衾|今朝无酒算遣愁。酒多时防化泪流。感身世浮沈事，问前程波没白鸥。幽栖莫笑蜗庐小，似苍茫烟海系舟。待认定蓬莱路，借仙人黄鹤漫游。
恋绣衾|半山山下水半塘。绿阴阴梅子正黄。记前度，桃花舫，更无人重到翠乡。单衫小扇莓苔坐，恰清和天气正凉。莫频唱，江南句，一声声空自断肠。
恨来迟|淡薄情怀。浅缀胭脂。独占江梅。最好是严凝苦寒天气，却是开时。也不许桃杏斗妍媸。也不许雪霜相欺。又只恐谁家一声羌笛，落尽南枝。
恨来迟|柳暗汀洲，最春深处，小宴初开。似泛宅浮家，水平风软，咫尺蓬莱。更劝君吸尽紫霞杯。醉看鸾凤徘徊。正洞里桃花，盈盈一笑，依旧怜才。
情久长|裙腰草色，依然梦影和烟远。禁几度乌啼花落，春去谁管。妆楼重过处，还追忆笑脸盈盈顾盼。只留得惊鸿小影，画扇罗衣，云鬓薄春山浅。旧绣香囊，灯下抵徊看。添怊怅韦郎老去，芳思浑懒。玉箫虽再世，也要待一十五年相见。觅西域，胡香四两，愿返芳魂，花更好月长满。
惜分飞|霜逼寒衾孤梦断，梦里归期难算。夜夜无人管，醒来只有灯相伴。山枕斜欹浑欲倦，何处飞来只雁。叫得霜雪乱，声声多是江南怨。
惜分飞|日转花梢妆懒就。黦翠凄红罢绣。闷倚栏杆久。一池波谷因风皱。去岁扁舟同载酒。寂寞离亭别后。泪湿罗衫袖。镜中人比黄花瘦。
惜分飞|庚岭香前亲写得。子细看粉匀无迹。月殿休寻觅。姑射人来，知是曾相识。不要青春闲用力。也会寄江南信息。著意应难摘。留与梨花，此并真颜色。
惜分飞|城上层楼天边路。残照里，平芜绿树。伤远更惜春暮。有人还在高高处。断梦归云经日去。无计使，哀弦寄语。相望恨不相遇。倚桥临水谁家住。
惜分飞|刚见春来才几许。仙子遽归洞府。紫燕穿花舞，依依也欲留人住。恨煞红船无意绪。偏载人儿归去。一望鸱湖渡，洞庭波撼相思路。
惜分飞|河满数声催阿沈。拚向蝉窗痛饮。分别思香寝。并头闲看红蕤枕。低诉几番声尚噤。郎欲归时寒甚。门外珠霜凛。衣郎半臂葡萄锦。
惜分飞|画梅写字都闲雅。更善弹棋打马。忆去年初夏。妮他细语荼蘼下。浪卜瓣香双凤瓦。谁信金钱尽假。风云偏潇洒。林逋不遇梅花寡。
惜分飞|岁岁江干愁伫立，看遍古今秋色。多少归帆疾，如何不见当年客。莓苔改尽罗衫碧，莫道重逢不识。但说归来得，石头曾有能言日。
惜分飞|人见何郎新来瘦。不见天寒翠袖。绣被熏香透。几时却似鸳鸯旧。九十日春花在手。可惜欢缘未久。去去休回首。柔条去作谁家柳。
惜分飞|云母屏前红泪洒。绣帕银环自解。缔约经三载。紫鹅桥畔曾相待。花草他乡应有在。权嘱何郎莫采。一晌春风罢。落红满地深如海。
惜分飞|忆得相逢春欲暮。油壁西陵乍度。缥缈花和雾。风流欲压陈王赋。卖眼灯前回一顾。脉脉幽情早付。好月当窗处。背人却把心期诉。
惜奴娇|景云披靡。露浥轻寒若水。尽是游人才美。陌尘润宝沉递。笑指扬鞭，多少高门胜会。况是。只有今夕誓无寐。盛日凝理。箫韶可继。阆苑金门齐启。烬连宵宁防避。暗尘随马，明月逐人无际。调戏。相歌秾李末阑已。
惜奴娇|吾归矣。仙宫久离。洞户无人管之。专俟吾归。欲要开金燧。千万频修己。言讫无忘之。哩啰哩。此去无由再至。事冗难言，尔辈须能自会。汝之言，还便是如吾意。大抵方寸平平，无忧耳。虽改易之。愁何畏。
惜奴娇|山染青螺缥渺，人间难陟。有珍珠光照，昼夜无休息。仙景无极。欲言时。汝等何知。且修心，要观游，亦非。大段难易。下俯浮生，尚自争名逐利。岂不省，来岁扰扰兵戈起。天惨云愁，念时衰如何是。使我辈终日蓬宫下泪。
惜琼花|汀苹白。苕水碧。每逢花驻乐，随处欢席。别时携手看春色。萤火而今，飞破秋夕。旱河流，如带窄。任身轻似叶，何计归得。断云孤鹜青山极。楼上徘徊，无尽相忆。
惜红衣|送鹢回潮，教莺避日。一筝风力。拂拭春空，愁来两眉碧。红尘冠盖，谁解忆江关词客。岑寂。萍底旧沤，滞樽边消息。群芳巷陌。粉屐铢衫，闲欢乱尘藉。烟帆忽渺故国。洞庭北。料理楚兰凄调，付与雁奴亲历。更梦中纤手，低指大姑山色。
惜红衣|禅味逃虚，雄心蹙日。浅消酲力。万变沧波，征衣黦愁碧。遥山暝赴，奈几树鹃声留客。魂寂。凉雨短灯，堕阿蛮香息。十年紫陌。何事狂踪，浮名一时藉。天涯咽念水国。路南北。强把一痕诗梦，归语白云寻历。怕宝筝楼下，凄损玉梅颜色。
惜红衣|翠簟炎蒸，吟床梦断，扇纨无力。难觅新凉，井华汲深碧。调冰雪藕，有几个清闲词客。岑寂。高阁卷帘，待封姨消息。芳亭野陌，久断甘霖，馀花半狼藉。苕苕长日云影，净南北。一舸闹红深处，犹记那回游历。听晚蝉频噪，何日饱看秋色。
惜红衣|青盖迎秋，红衣坠晚，似嫌风力。脂粉清辉，圆冰射花碧。今宵载酒，谁念我江南愁客。人寂。吹过暗香，是伊家兰息。杨垂御陌。芝问天阶，侯封逊仙籍。鸳鸯一水，肯到白狼北。镜里可怜春好，旧日与谁同历。对者般花朵，空想莫愁颜色。
惜红衣|石有能言，天无二日，荩臣心力。噀血镌铭，三年化幽碧。溪藤断语，还借慰南冠羁客。岑寂。风雨晦冥，阅沧波声息。铜驼九陌。斜照觚棱，鹃啼怨红藉。金仙泪洒故国。哭穷北。拂拭紫琼凄艳，如见五朝经历。便自将磨洗，同认古人颜色。
惜红衣|雨讯黏秋，诗痕话墨，醉来心力。梦冷愁新，沉沉压娇碧。炎凉又几，开卷处幽香迎客。夐寂。枯树庾郎，怯江关声息。重来紫陌，蹙破波光，知今更凌借红情恋旧去国。已南北。赢得淡烟斜照，长记小游曾历。放酒杯犹在，问当时颜色。
惜红衣|笑折葵枝，闲供蒲韭。更是榴花，掩映芳菲，红却樽中酒。门悬桃印，正窗外黄鹂鸣昼。三斗。斟罢高歌，不觉肠回九。彩舟竞渡，丝楝投河，胜事年年有。况是U陵江口。还怜否。须信当年此日，罗水骚人心疚。到而今翻做，浮白赏花时候。
惜红衣|壁倚琴囊，杯严酒限，伴人楼月。得句微哦，闲情自怡悦。檐花绀滴，惊野火宵红胡骑。冬猎。秦曲鹧鸪，望南云愁绝。袁门扫雪。归燕樯连，沧溟稳舟叶。刘郎又到，白发更堪镊。赢得故庐无恙，相顾头颅曾说。问返耕何日，邻壤绣塍鳞接。
惜红衣|牧马登云，经幡绚日，寨深林郁。野树参差，屏山杳人迹。溪边戏水，弄碎了，清清如璧。看海子，飞落几星，递瑶池消息。新醅醉客，弦板萦楼，词人叩平仄。凭栏指点疏密，说颜色。者般世间幽处，疑是广寒仙谪。怕几番烟火，不见这时阡陌。
惜红衣|岭首霞消，山眉雾蹙，黯成凄绝。乱展单衣，平芜变风色。昏鸦云远，空眼底天低云阔。堪忆。林际窈冥，匿当时明月。湖西语切。悄揽流辉，波眸两澄澈。疏篁动影，坐觉露华滴。叹息几多良夜，辜负小唇芳靥。怅只今唯有，三两痴萤如识。
惜红衣|如此亭台，云根水曲，最宜清夜。淡月疏烟，风帘入图画。骚人词客，应两两海棠花下。幽雅。红萼翠尊，尽今番潇洒。小桥欹榭。高木差参，碧桃又低亚。玉兰几树，琼香动平野。梦想十洲三岛，好与此间描写。倚碧阑星影，记向蕊珠归也。
惜红衣|白社盟荒，金塘梦隔。绿云犹滴。唤醒惊鸯，脂痕尚狼藉。伊谁解语，应惜取江南秋色。寂寂。三十六陂，又西风斜日。芳年暗忆。歌舞池台，红妆照澄碧。烟波荡晚，锦翼。渺消息。却怪玉人别后，翠袖支寒无力。奈江湖秋老，谁念青墩词客。
惜红衣|檀粉轻匀，莲衣碎颤，别生春艳。麦乍青时，空畦早开遍。分明叠锦，吹几阵东风难卷。孤燕。贴地飞来，似并刀裁剪。秧田小岸。挑菜人归，香弓也留恋。斜阳影里，绀袖斗深浅。画榼翠尊俱载，坐比绣茵还软。爱杏村花舞，添了紫塍红点。
惜红衣|有水有山，无花无酒。蒲根谁切，角黍空涎，雨湿征衫透。蓬窗萧瑟，两三个鹭朋鸥友。怜否。痛饮新茶，半醉歌铜斗。海榴深院，彩线虚悬，此际频回首。还忆去年时候，章江口。随意钗符艾虎，异地银筝红袖。总飘零，恰是，楚尾吴头如旧。
惜红衣|瀛海乘鸾，蓬山跨鹤，补天心力。醉U轻寒，数峰渐深碧。江遥树远，留不住风尘词客。沉寂。明日雁来，送探春消息。烟沽柳陌。笼雾凝霜，群芳正狼藉。怀乡更料，异国绮窗北。万里苦寻残梦，别是悼红经历。抱剩弦馀韵，消得一天晴色。
惜黄花|这重阳子，今来生此。是非去，烦恼退，逍遥白遂。摆脱一炉香，何有短叩齿。又不用那道家活计。暗笑俏措的，暗笑伶俐。暗笑他，将相并工商农士。唯我静中清，唯我闲中肆。要到处跨云便至。
惜黄花|秋光将老。黄花开早。露浥清晓，金钱万叠犹小。簪遍碧云鬟，压倒乌纱帽。更把来玉觞同釂。过□添炉鼎，朱颜愈少。壮道骨，长仙风，养成灵宝。今日去登高，谩说龙山好。悄不如自家蓬岛。
惜黄花|晓霜初逗。嫩寒微透。爱披离几枝攒秀。屏护写阴疏，帘卷留香久。更未许蝶窥蜂诱。黄昏清昼。酒边茶后。正相看，淡无言，个人同瘦。丽句被催成，好景休轻负。总记取暮秋时候。
惜黄花慢|浅碧笼裳。印麝尘步屧，尚识秋娘。共惊劫后，岁华渐老，游踪到处，偏近斜阳。绣围锦绕湖山畔，似窥镜重理新妆。胜故乡。败垣废圃，难藉壶觞。芙蓉谩说宜霜。恨化工未与，蝶粉蜂黄。斗将春艳，万花避色，移归燕席，一水都香。暮笳呜咽西风紧，送回棹镫影飘凉。系寸肠。更追旧日清狂。
惜黄花慢|雁影亭皋。正低篷短烛，听雨枫桥。瑶琴弹碎，珠珰望杳，湘天锁恨，一碧迢迢。璇宫不递西风信，写秋意偷付苹梢。傍虹腰。冷鸳拥被，错认兰桡。谁怜卖药文箫。记仙城路远，桂简曾招。主家楼苑，霞荒月老，愁边笛语，误堕银霄。泪花洒遍芳沟叶，怨红字犹恋寒涛。想云翘。眉山青到丽谯。
意难忘|花拥鸳房。记驼肩髻小，约鬓眉长。轻身翻燕舞，低语转莺簧。相见处，便难忘。肯亲度瑶觞。向夜阑，歌翻郢曲，带换韩香。别来音信难将。似云收楚峡，雨散巫阳。相逢情有在，不语意难量。些个事，断人肠。怎禁得恓惶。待与伊移根换叶，试又何妨。
意难忘|一枕沧浪。在故园老矣，总胜他乡。庭柯留晚照。寒雁待秋霜。菱角美，芋头香，赛洛浦伊鲂。已惯听萧萧暮雨，曲唱吴娘。西陵刻烛飞觞。彷古人八达，佐史三章。醉同陶令卧，醒亦次公狂。看两鬓渐苍苍。遇斗酒须尝。更相期中秋月白，重九花黄。
意难忘|残月黄昏。看花摇幽砌，风递微凉。无言当薄暮，小立怯空廊。情滴滴，泪双双，缩地竟何方。望眼穿山遥水杳，人远天长。推心知好难偿。记临歧数语，回首神伤。新愁偏叠叠，旧事梦茫茫。魂已断，意难忘。辘轳百回肠。谅此恨人间谁解，稽首慈航。
意难忘|草满池塘。正年时执手，惜别时光。画桥文杏细，烟渚柳丝长。蜂欲乱，蝶初狂。都为早春忙。奈寸心缠绵往事，无限思量。天涯云树茫茫。漫登山临水，立尽斜阳。雏莺空自啭，别燕不成双。凝望处九回肠。但梦到东墙。只索要寻花归去，同醉高唐。
意难忘|宿雨初晴。看茸茸细草，绿遍空庭。飞花萦远思，啼鸟弄新声。春易老意堪惊。屈指近清明。更与谁题诗曲沼，沽酒江城。夜阑风露伶俜。对一天星斗，离思怦怦。影寒花露重，酒薄不胜情。云澹荡夜凄清。寂寞已三更。疏帘外海棠月澹，杨柳风轻。
感恩多|独怜人影悄。罗袂生凉早。竹梢新月明。近黄昏。豆叶摇风乱，蛩絮响。秋声响。隔个窗儿，怎教人不听。
感皇恩|小阁倚秋空，下临江渚。漠漠孤云未成雨。数声新雁，回首杜陵何处。壮心空万里，人谁许。黄阁紫枢，筑坛开府。莫怕功名欠人做。如今熟计，只有故乡归路。石帆山脚下，菱三亩。
感皇恩|日日午餐余，即须幽讨。拄杖长行觅周老。三杯两盏，不致玉山倾倒。与君何处去干冈好。松影闲庭，长吟藉草。白发多来故人少。春山何在，两树寒梅枯槁。一声邻笛起催归早。
感皇恩|着脚软红尘，心君懊恼。占得时光有多少。穷通利害，得失存亡翻搅。使机关见解何时了。争似去来，岩阿静悄。平步瀛洲几人到。风林月嶂，窗户云霞缥缈。任纵横总是长安道。
感皇恩|浓露堪秋容，凉生□晓。斗帐葱葱瑞烟袅。佩霞符梦，初诞灵妃娟妙。冰姿和玉骨天然好。菊韵莲敷，翠眉年少。消得相如共偕老。深斟寿酒，惟愿早对新号。更朝先插上宜男草。
感皇恩|解组盛明时，角巾东路。家在深村更深处。扫开三径，坐看一川烟雨。故山休笑我，来何暮。苦贪富贵，多忧多虑。百岁光阴能几许。醉乡日月，莫问人间寒暑。兴来随短棹，过南浦。
感皇恩|南浦祖筵开，骊歌将阕。彩鹢乘风江上发。便道乡关，山水应增秀色。两地相思处，共明月。金紫辉煌，青骢蹀躞。万里风云随玉节。冰霜满面，散作阳春德泽。他年金鼎还，资调燮。
感皇恩|七十在前头，难言未老。只是中间有些好。鬒云虽瘦，未有一根华皓。都缘心地静，无忧恼。此际生朝，梅花献笑。似向天边得新报。孙枝秀雅，已挂恩袍春草。定从欢喜处，添年考。
感皇恩|绿水小河亭，朱阑碧甃。江月娟娟上高柳。画楼缥缈，尽挂窗纱帘绣。月明知我意，来相就。银字吹笙，金貂取酒。小小微风弄襟袖。宝熏浓炷，人共博山烟瘦。露凉钗燕冷，更深后。
感皇恩|飞雪满貂裘，马蹄轻骤。笔下文章焕星斗。凌云才调，尽是夺标高手。况闻场屋里，知名久。金榜篆云，银鞍披绣。归去天香满衣袖。莫辞今夕，且尽一尊芳酒。为君歌一曲，为君寿。
感皇恩|远柳绿含烟，土膏才透。云海微茫露晴岫。故乡何在，梦寐草堂溪友。旧时游赏处，谁携手。尘世利名，于身何有。老去生涯殢樽酒。小桥流水，一树雪香瘦。故人今夜月，相思否。
感皇恩|结柳送穷文，驱傩吓鬼。爆火熏天漫儿戏。自家炉鼎，有却冷清清地。腊月三十日，如何避。且与做些，神仙活计。铅汞收添结灵水。跳丸日月，一任东生西委。玉颜长向此，迎新岁。
感皇恩|佳处记曾游，十年重到。罨画湖山最春早。红梅几树，一夜东风开了。矮松修竹外依然好。玉色醺酣，香团娇小。消得金尊共倾倒。满怀风味，前度何郎今老。徘徊疏影里花应笑。
感皇恩|天外想春来，春来天上。乐府垂杨动新唱。扁舟西子，并与云帆无恙。五湖将底用，黄金像。水阁清深，晴楼萧爽。丝竹留教助清赏。松腴仙酎，万斛溪泉供酿。寿杯先领取山中相。
感皇恩|年少太平时，名园甲第。谈笑雍容万钟贵。姚黄重绽，长对小春天气。绮罗丛里惯，今朝醉。台衮象贤，元枢虚位。壮岁青云自曾致。流霞麟脯，难老洛滨风味。谢公须再为，苍生起。
感皇恩|秋色满西湖，雨添新绿。一派烟光望中足。清香十里，画舸去来相逐。酒酣时听得，渔家曲。人道似郎，郎还第六。云水相逢未谙熟。晚来风静，闲浸几枝红玉。水神应不禁，江妃浴。
感皇恩|碧玉撚条，蓝袍裁叶。明艳黄深软金叠。道装仙子，谪堕蕊珠仙阙。为春闲管领，花时节。汉额妆浓，楚腰舞怯。襞积裙馀旧宫褶。东君着意，留伴小庭风月。任教鶗鴂唤，群芳歇。
感皇恩|老去最难禁，流光如水。甲子从头试□指。年年生日，怕被旁人拈起。若攀儿额，颓龄犹未。方丈瀛洲，蓝溪碧沚。转眼鲈莼便秋意。君王定许，整顿江头行李。角巾归去也，休里第。
感皇恩|换骨有丹砂，阿谁传与。爱惜芳心不轻吐。客来烂熳，解得此情良苦。有时三两点胭脂雨。旧说江南，红罗亭下，未必春光便如许。认桃辨杏，最是渠家低处。问花曾怨不娇无语。
感皇恩|金粉拂霓裳，凌波微步。瘦玉亭亭倚秋渚。澹香高韵，费尽一天清露。恼人容易被西风误。微雨岸花，斜阳汀树。自惜风流怨迟暮。珠帘青竹，应有阿溪新句。断魂谁解与，烟中语。
感皇恩|物外迥无尘，壶夫良苑。云影虚檐自舒卷。月魂冷浸，不谢琼花开展。异香金笃耨通幽远。高会谪仙，蟠桃置宴。满酌流霞浩歌劝。喷珠咳玉，走凤蟠蛟酬献。指蓬瀛笑傲谈清浅。
感皇恩|八载忝清班，迂疏无补。只合终身作渔父。告身一纸，何意尚留天府。草堂重下拜，蓑衣舞。劫火屡经，风霜牢护。深感良朋用心苦。连翩使节，领取玉书交付。五湖云水外，奇光吐。
慢卷绸|风薰伏地，露零夏圃，柔蔓欣初解。翠茎挂金铃万架，葫芦隐隐，照影初阳犹矮。共携香圆，烂青飞赭，微绕银丝带。恁竹管花红，孺餮婆饕，且破新戒。黄台旧债。东陵梦一例成闲话。念淞浦年年，度过江南小暑，惯听村农呼卖。巷记钟家，种传湖上，多雨偏无赖。但分付冰盘，井水轻浮，同逭清快。
戚氏|楚江边。独客无语舣归船。水驿镫明，市桥人散雨连天。流连。念乡关。西来迤逦隔平川。风流太白何苦，过此犹指彩云闲。炬火南郡，胡床军府，漫论五渚身闲。付辞条败叶，无主芳草，长占湖山。何满泪落君前。人世暗换，野老话当年。凭谁问，数声羌管，几尺鱼竿。射堂宽。夜舞到晓，香车接轸，骏马争先。翠帘画阁，锦陌铜街，缥缈平地游仙。镜槛尘昏，久嗟双鬓白，自正危冠。四野夷歌暗起，最高楼未忍望长安。一时会上题襟，梦中解佩，惟恐金尊浅。薜荔墙依旧通银汉。回首认朱户应难。去路迟布袜青缠。待明发挂席听啼鹃。恨东风乱，行鱼逝水，道里三千。
扑蝴蝶|鸣鸠乳燕。春在梨花院。重门镇掩。沈沈帘不卷。纱窗红日三竿，睡鸭馀香一线。佳眠悄无人唤。谩消遣。行云无定，楚雨难凭梦魂断。清明渐近，天涯人正远。尽教闲了秋千，觑著海棠开遍。难禁旧愁新怨。
扑蝴蝶|舞态蹁跹，自小生香国。浑身腻粉，爱向花前宿。每因径曲来迟，更为墙低去速。学尽颠狂轻薄。难拘束。庄生晓梦方足。应许狂奴续。影儿犹好，到处教相逐。钗梁贴处交飞，裙衩拖时对簇。胜拓滕王一幅。
扑蝴蝶|光阴转指。百岁知能几。儿时童稚，老来将耄矣。就中些子强壮，又被浮名牵系。良辰尽成轻弃。此何理。若有惺惺活底，必解自为计。清尊在手，且须拚烂醉。醉乡不涉风波地。睡到花阴正午，笙歌又还催起。
扑蝴蝶|花开如锦，红压珠帘倒。深房小宴，人稀教酒饱。看他棐几明窗，满架诗笺画稿。浑疑十洲三岛。风光好。当花叹息，莫又言归被花恼。人生胜会，钟情须及早。汉南杨柳依依，几日楼头叶扫。谁如蒋山难老。
扫地游|早梅破萼，糁冻雨如尘，绣帘黏遍。雪香小院。漫葭灰布地，试他琼管。竞说春来，为底寻春不见。景仍短。只愁绪引长，添上宫线。寒夜间怎遣。检夏正残篇，欲笺还懒。酒浇玉盏。怕沁入冬心，泪珠红变。旧梦书云，醒又星移物换。晓风煖。万花魂暗中吹返。
扫地游|云容羃䍥，遍玉岭银河，天风吹峭。人家烟袅。觉倚风前度，浓寒都老。仿佛晴光，万户千门正晓。见轻棹。想西岩老渔，蓑笠曾到。薝卜飞缥缈。慢错认玉梅，弄影寒照。金荄茁草。只东风几日，便成翠窈。谱入红牙，早共阳春同调。放晴早。喜眼前暗霾都埽。
扫地游|暖波印日，倒秀影秦山，晓鬟梳洗。步帷艳绮。正梁园未雪，海棠犹睡。藉绿盛红，怕委天香到地。画船系。舞西湖暗黄，虹卧新霁。天梦春枕被。和凤筑东风，宴歌曲水。海宫对起。灿骊光乍湿，杏梁云气。夜色瑶台，禁蜡初传翡翠。唤春醉。问人间几番桃李。
扫地游|石梁到否，记倦旅天涯，素襟尘涴。胜游未果。便沧州四壁，少文空卧。梦入琼台，不辨芙蓉万夺。晓风大怕碧海夜寒，明月吹堕。瑶佩声锁锁。定误认王乔，玉笙教和。好春又左。算桃花洞口，几番红过。一箸胡麻，一道溪流翠锁。似真个，化仙衣蝶飞云破。
扫地游|商飙乍发，渐淅淅初闻，萧萧还住。顿惊倦旅。背青灯吊影，起吟愁赋。断续无凭，试立荒庭听取。在何许。但落叶满阶，惟有高树。迢递归梦阻。正老耳难禁，病怀凄楚。故山院宇。想边鸿孤唳，砌蛩私语。数点相和，更著芭蕉细雨。避无处。这闲愁夜深尤苦。
扫地游|满庭嫩碧，渐密叶迷窗，乱枝交路。断红甚处。但匆匆换得，翠痕无数。暗影沈沈，静锁清和院宇。试凝伫。怕一点旧香，犹在幽树。浓阴知几许。且拂簟清眠，引筇闲步。杜郎老去。算寻芳较晚，倦怀难赋。纵胜花时，到了愁风怨雨。短亭暮。谩青青怎遮春去。
扫地游|乱松透日，正雨气晴蒸，万钉苔罅。土膏孕夜。乍含苞似卵，巨根盈把。伞顶微尖，雪臂影儿娅姹。翠阴下。羡别业海西，人种平野。风味消九夏。共银蒜登盘，玉芝论价。鳖裙欲化。倩樱唇细品，藕花香榭。杂本青红，全付烟熏火炙。醉吟社。代UU食单慵写。
扬州慢|哀角吟霜，倦云低垒，峭风渗透离魂。过烟芜一霎，认拾翠前村。自湖上笙歌散后，柳疏莲谢，难罄孤尊。祗凄凉鸥鹭依稀，残梦犹温。旧游漫溯，怕重来凭吊无痕。待紫塞烽销，青溪渡稳，往事谁论。北望故园何在，家国恨暗逐轻轮。又残阳如血。归鸦喧趁黄昏。
扬州慢|读罢离骚，客闲无赖，临春强自支持。向流莺声里，问往日花枝。话神武门前轶事，澄湖鱼鸟，怅怏归迟。有糟丘百尺，黄金尽买蒪丝。飞尘塞眼，谢公山台榭参差。少如云歌伎，安边壮略，谱入新词。共讶狂奴老矣，苍生泪犹似平时。仗三更渔笛，回风吹散情痴。
扬州慢|野幕巢乌，旗门噪鹊，谯楼吹断笳声。过沧桑一霎，又旧日芜城。怕双雁归来恨晚，斜阳颓阁，不忍重登。但红桥风雨，梅花开落空营。劫灰到处，便司空见惯都惊。问障扇遮尘，围棋赌墅，可奈苍生。月黑流萤何处，西风黯鬼火星星。更伤心南望，隔江无数峰青。
扬州慢|髡柳通城，疾飙驱雁，水乡归路残寒。近黄昏别馆，甚驻得征鞍。叹一卧江山尽换，断歌零阕，特地相干。望腥尘如墨，回风吹处雕栏。平羌片月，赖清光，犹似当年。仗翠袖回灯，红绡泻酒，闲泪休弹。百罚玉觞何味，朱弦畔转轴悲欢。念衰兰城北，明朝须老情天。
扬州慢|海上繁华，江南佳丽，东风一夜愁生。看劫灰到处，尽化作芜城。忆当日春光满眼，红酣翠软，歌舞承平。但而今枯井颓垣，何限伤情。河山大好，又无端弃掷堪惊。叹血饮匈奴，肉餐胡虏，一篑功成。百万雄师何在，君休笑留待蜗争。想神京千里，不闻画角悲鸣。
扬州慢|万点疑星，四围如画，往来半是灯舟。正繁弦急管，响彻大江流。忆邗上湖亭逭暑，清歌檀板，鼓吹都休。怎人移星换，旬馀疑隔三秋。一轮皓月，喜此时同照山丘。更烛影摇红，波光耀彩，几费凝眸。生怕汝南鸡唱，知慈云返棹难留。这馀辉长夜，顿添无限新愁。
扬州慢|山嵌空蒙，水涵葱翠，画屏锦嶂瑶台。伴韶音梵乐，步曲径幽阶。倚危阁，青收眼底，落花飞絮，匀染香苔。并千年，萝月松风，相映成谐。俊游若梦，绝尘氛，心净无埃。算处士题襟，骚人驻马，同此情怀。绛笔羽仙何在，烟霞老，几度云开。恁钟声，馀韵悠悠，知唤谁来。
扬州慢|宝瑟弹冰，琼壶敲月，人天一例悲秋。记江南载酒，似小杜扬州。有前度冷莺犹说，挥金意气，惜玉风流。恨悠悠。便逐歌云，飞上秦楼。横塘暮雨，算而今听到孤舟。漫写怨琵琶，小怜无恙，重见湾头。谁信东园梦醒，花间蝶不解春愁。乞坤灵鸳谱璇宫，双证兰修。
折丹桂|风漪欲皱春江碧。予寄江城北。子今东去赴春官，挽不住抟风翼。修程应过天池息。何处堪留客。预知仙籍桂香浮，语祝史休占墨。
折丹桂|父师不住威言引。弟子忻然忍。寻思世事悉皆空，不灰心，且自尽。悟来八脉闲调U。虎啸龙吟准。修完性命敢迟迟，念前程，生死紧。
抛毬乐|金蹙花毬小，真珠绣带垂。几回冲蜡烛，千度入春怀。上客终须醉，觥杯自乱排。
抛毬乐|啸野回飙卷雪稠。惊寒夜壑起潜虬。重苔披甲森然立，苍干凌霜夭矫游。素萼一枝粲，危睇湘妃渺渺愁。
抛毬乐|尽日登高兴未残，红楼人散独盘桓。一钩冷雾悬珠箔，满面西风凭玉阑。归去须沈醉，小院新池月乍寒。
抛毬乐|春早见花枝，朝朝恨发迟。及看花落后，却忆未开时。幸有抛球乐，一杯君莫辞。
拂霓裳|暗年芳。日暄初换薄衣裳。扶病起，含情对镜懒梳妆。任繁红消索，从柳絮轻狂。损春光。唯怜兰蕙伴我清凉。多情须戒，潘仁鬓易沾霜。从今后，愁来切莫细思量。一翻风雨过，落尽满园香。最堪伤。依依茸草绿遍回塘。
拂霓裳|爱良辰。爱良辰是第三春。东陌上，红芳蛱蝶日相亲。花前初觅句，溪畔学垂纶。荷天恩。伫望中青帝迓祥云。流霞潋滟，共祝道，寿如椿。风光里，清狂佳兴属才人。玉炉香自暖，蕙炷不须焚。画中真。愿华堂佳会逐时新。
拂霓裳|蝶魂惊。东皇辞我返蓬瀛。留不住，雨丝风片太无情。愁红飘逝水，恨紫落空庭。恼流莺。傍回栏有意唤声声。平铺曲径，粘翠袖，拂雕棂。帘半卷，尚看天女散琼英。风前情脉脉，月下影婷婷。更相盟。约明年亭畔献瑶觥。
拂霓裳|句难成。又月移花影与墙平。风欺袂，雪肤冰骨渐凉生。愁绪随流水，幽思绕画屏。银烛暗。绣帘飘肠断远砧声。云鬟不整，曾记得，度蓬瀛。九虚清，嫣然疑遇许飞琼。三生无限意，一笑有深情。莫惺惺。暂倩他红袖捧金觥。
拜星月慢|菊朵寒浓，筠梢宵黑，锁住鱼云一片。漏点蟾光，照闲庭初遍。去年里，今夜断桥露饮，多少隔霜人面。醉折杨枝，约明秋重见。白门山从此迷轻雁。相思梦长在湖心畔。那待射眼金波，早吟魂难敛。况凄凉冷月当头满。者番用艇子江漘唤。嘱篙师双拨烟桡，趁尖风晓便。
拜星月慢|润逼烟纱，凉添山枕，待月帘阴竹暗。笛语飘来，隔灯痕邻院。怅流景，渐觉银床玉簟疏冷，露叶霜花明烂。照水秋魂，绕空廊谁见。镜屏中尚识吴娘面。无人唱暮雨清尊畔。莫问翠冶红骄，总行云催散。燕重来寂寞西风馆。年华泪锦瑟闻长叹。但梦地百转飙轮，触回肠欲断。
拜星月慢|腊鼓催年，航船侵夜，送我匆匆唤渡。自笑闲忙，把归期迟误。问何事只剩残冬一日，兀自片帆双橹。却累长年，向斜风吹雨。算年来更没关心处。谁曾管，世上流光度。去住不负良时，似山阴来去。到明朝独守梅花树。屠苏暖醉里红颜驻。道此行，恰似飞仙，在新春前路。
拜星月慢|桂楫乘潮，罗衣凝露，咫尺波明烛暗。笛里飞声，落银屏深院。醉醒未，可惜庭花入破初谱，水叶题诗红烂。往事前朝，有何人亲见。镜奁中画出新妆面。苹风起又过青溪畔。漫恋左界斜河，把双星惊散。被清商占却闲亭馆。回舟去竟夕闻长叹。似梦遇玉手箜篌，拨朱弦欲断。
拨棹子|风雨骤。檐瀑溜。叶叶梧桐喧永昼。人睡起急添金兽。斜阳外，渐露遥峰眉黛秀。阴晴顷刻猜难透。黄梅节序教人瘦。衣在壁故香堪嗅。唯只恨，离别十年书不就。
换巢鸾凤|桐扣亭前。记春花落尽，才返吟鞭。鸭头凝练浦，鹅眼屑榆钱。兰期空约月初弦。待来不来，红桥小船。蓬山近，又风引翠鬟不见。飞燕，书乍展。哽咽泪痕，犹自芳笺染。玉镜妆台，青莲砚匣，定自沉吟千遍。解道临行更开封，背人一缕香云剪。知他别后，凤钗拢鬓深浅。
换巢鸾凤|弱水三千。被横风引至，小结仙缘。荷樵人不在，倚操悟成连。斜晖鹤背任蹁跹。梦回坡老，江皋几年。淮南隘，仅带去一家鸡犬。春晚。行缓缓。身外佐卿，飞过蓬山远。花底科头，竹间箕踞，莫放玻瓈杯浅。华表归来旧令威，怎忘东海扬尘感。凉飙催叶，双眸对此珠泫。
捣练子|新雁唳，叶纷飞。砧杵声催露湿衣。独坐空庭更漏永，一天明月散清辉。
捣练子|人寂寂，夜沉沉，风满中庭月满林。欲挽银河湔泪眼，银河清浅泪痕深。
捣练子|心耿耿，泪双双。皓月清风冷透窗。人去秋来宫漏永，夜深无语对银缸。
捣练子|蛩咽露，燕惊秋。户牖绸缪事事忧。试问此中方寸地，如何容得许多愁。
捣练子|真水火，谢师传。黑铅红汞鼎中煎。现神光，满目前。丹砂就，是神仙。金鼎捉住寿同天。待功成，玉帝宣。
捣练子|眉底眼，眼中精。精光辉辉好惺惺。现圆通，物外明。朝上帝，绕天庭。月华峰畔玩云英。会金童，现玉清。
捣练子|此圆通。住虚空。冥冥杳杳怎生穷。啰哩凌，哩啰凌。分南北，看西东。悟来只在笑谈中。啰哩凌，哩啰凌。
捣练子|一为人。做凡身。四般假合怎生真。啰哩凌，哩啰凌。搜玄路，出迷津。静中调养气精神。啰哩凌，哩啰凌。
捣练子|花影乱，晓窗明。莺弄春笙柳外声。和梦卷帘飞絮入，牡丹无语正盈盈。
捣练子|偏□戏，最风流。斗帐金猊暖不收。一阵蜜蜂狂絮里，酒酣眠折玉搔头。
捣练子|孤月上，夕风微。忍得寒生玉粟肥。征雁千双空里过，可能带得向南飞。
捣练子|捣练子，赋梅英。枝上商量细细生。不是根株贪结子，被吹羌笛两三声。
捣练子|风草草，露浓浓。筑起愁城几万重。黄叶满庭人未扫，一声哀雁五云中。
捣练子|花渐放，睡初浓。啼鸟枝头啄小红。拈笔欲消春昼永，冰花还在石虚中。
捣练子|波远水，起凉风。寥戾秋闻砧杵中。人去玉关音信减，月明还觉九州同。
捣练子|捣练子，真了了。闲行闲坐任歌叫。啰哩凌，哩啰凌。我咱知，人难晓。曲中有个三光照。啰哩凌，哩啰凌。
捣练子|人静后，月光寒。往事思量入梦难。记得踏青归去路，风前小立听啼鹃。
捣练子|擒云马，纵云骖。行歌蹈舞放婪耽。任傍人，笑我憨。明六六，悟三三。三三六六味香甘。广收拾，不属贪。
捣练子|珠箔碎，凤笙残。泪眼盈盈眉黛攒。忍别宫娥多少恨，仓皇偏道没相干。
捣练子|云漫卷，燕低飞，疾雨如珠湿女儿。郊野清塘无避处，叶荷一片护罗衣。
捣练子|捣练子，害风哥。一身跃出死生波。哩啰凌，哩啰凌。便是逍遥真自在，没人拘管信吟哦。哩啰凌，哩啰凌。
捣练子|花态度，柳丰姿。愁到眉峰歇拍迟。记取唇边朱一点，教人从此著相思。
捣练子|掀帘看，乱红飘。新燕衔泥补旧巢。私语侍儿还记得，去年曾否立花梢。
探春令|风帘萧飒，兽炉融煦，乍寒轻暖。似熟梅天气，阴晴半。甚时序，教零乱。玉霙飞处阳乌闪。做春光奇幻。料红闺睡起，虚檐徐转。误捉杨花看。
探春令|楼头月满。栏干风度，有人肠断。为多情役得神魂撩乱。又被梅萦绊。对花沈醉应须拚。且尊前相伴。恨无端玉笛，穿帘透幕，好梦还惊散。
探春令|溪桥山路。竹篱茅舍，凄凉风雨。被摧残沮挫，精神依旧，无奈相思苦。东君故与收拾取。忍教他尘土。向绿窗绣户，朱栏小槛，做个名花主。
探春令|冰澌池面。柳摇金线，春光无限。问梅花底事，收香藏蕊，到此方舒展。百花头上俱休管。且惊开俗眼。看绿阴结子，成功调鼎，有甚迟和晚。
探春慢|小雨啼花，深烟怨柳，往事倩谁重诉。甃冷铜瓶，尘封玉镜，试问荒溪鸥鹭。说起那时恨，又恐怕莺愁燕苦。醉馀一点闲情，立尽阑干凉露。残月三更南浦。想山鬼清游，木兰微赋。金椀生苔，漆灯无焰，应是不胜凄楚。叹一场春梦，长堤外落红无数。记取明朝，莫上危楼高处。
探春慢|雪椀催茶，风帘转蒜，煮水地炉亲候。骄马精神，闹蛾心性，事事而今非旧。灯影尚相思，肯伴我冷红如豆。偏教照出无聊，人与梅花同瘦。故国歌云舞绣。正蟾锁窥香，凤钗敲酒。品竹声寒，吹兰气热，小小玉箫随袖。此去一程程，偏遇着返魂新柳。只怪春人，梦中旋又分手。
探春慢|溪曲抱村，竹深藏径，闲门谁肯临候？人日梅开，新年鸟啭，迎到东林故旧。生计柴桑拙，叹仍是南山种豆。田家隔岁重来，应笑菜肥人瘦。野外春光如绣，倩芳草铺茵，晴岚对酒。击缶狂歌，插花起舞，此乐胜围红袖。无奈莱园月，又唤斑骓系柳。愿逐诗仙，春风一路携手。
探春慢|扫更难开，断还重续，未信并刀能剪。渺渺无因，丝丝织就，好似冰轮云掩。几度防偏至，恁终古难消如U。怪他乍上眉头，来时那更能遣。何地可埋千片，想赋罢张衡，剩来点点。湖畔谁名，卢家魂杳，此后休论深浅。漫说新添多少，浩荡不堪重检。无计闲驱，任教难绝如线。
探春慢|花外夕烟笼，独向废园，重寻朱户。树杪云深，不见翩翩鹤羽。苍苔掩，幽径暗，振衣吟，邀月舞。倚颓垣，酣然酒醉，眼迷心寤。谁识三生旧路？怅缥缈梦魂，都随轻絮。漫抚空弦，恍听西窗夜雨。鬘天飞红万点，古今劫，来又去。最伤神，珊瑚击碎，对芳韶暮。
探春慢|村与云深，路随香远，闲鸥三两寻到。暗水通桥，疏篁阴屋，世外人家春早。篱落横琴坐，乍惊起空山幽鸟。醉看万玉成烟，一轮红衬残照。何事天涯倦旅，偏岁暮未归，信音绵缈。月里元宵，雪前人日，孤负旧游怀抱。愁听江城笛，总簸弄相思清晓。一度花期，匆匆还又过了。
探春慢|闲却灵和，系情碧浪，离枝都成飞絮。冷燕泥归，荒江萍碎，零乱东风不语。过了清明节，已三月烟花谁主。故人今夕重逢，小楼深夜春雨。迢递天南梦断，吹酒旗十里，辉映金缕。翠幕轻遮，龙池在望，袅娜几家儿女。空绾同心结，算只有游蜂无数。白李夭桃，相怜抛掷何处。
探春慢|酒不浇愁，词难排闷，空把玉罍倾倒。炉篆销香，鹃声啼梦，又报绿窗清晓。菱镜懒窥影，只照我忧多欢少。说甚紫陌韶华，独对闲庭静悄。春色终怜草草，叹柳未垂丝，心先萦绕。春至还愁，春归易近，风里落花如扫。尚有经年泪，和露湿绿梢红杪。几曲回阑，犹记那番曾到。
探春慢|漏箭初残，芸窗渐晓，春声百种先应。瑶鼎香消，画楼人倦，睡起峭寒犹凝。回廊帘尽卷，听穿绿雏莺声近。草芽青遍芳郊，春晓几番花信。脉脉闲愁无据，更谁倚玉箫，催递吟兴。阑畔娇莺，梁间憨燕，软语商量不定。一树香桃艳，乍仿佛明妆端正。戛触金铃。却愁薄暮风紧。
探春慢|小径菭荒，重楼树暗，春寒犹殢兰野。过羽飞光，游蓬断绪，暗负吟船醉马。盼到边鸿信，奈独茧愁丝难写。最怜寄泪冰天，锦弦凄怨如话。闻说舞筵春好，念否隔花人，杯醁慵把。画戟销香，珠帘寻梦，还汝燕支娇冶。归对官梅晚，定惆怅银蟾西下。还讯青禽，几时同醉芳夜。
探春慢|草脚青苏，柳眉绿染，南枝香梦犹浅。欲结乡愁，未逢驿使，时序早过春半。一缕吟魂涩，又却被东风吹远。只凭前岭斜阳，额黄传出无限。遥忆铜坑西崦，问几树苔封，几重云掩。独鹤宵鸣，翠禽孤语，似诉山空清怨。待扫枝头雪，蓦化作绿波香暖。唤起银蟾，林边一笛声晚。
探芳信|早朝罢。趁一扇障尘，双鞋替马。正晓凉天气，平地澹如画。远风吹聚蓬瀛侣，人影垂杨下。比前番燕态全轻，鹭情尤雅。好景渐宜夏。看萍点钱圆，浪文绫砑。依约江南，倒绿映檐瓦。无人竞渡空流水，引起思乡话。向波湾试觅渔竿共把。
探芳信|探梅信。看乍入新年，东风相趁。喜词人依旧，韶光艳华鬓。几年人日寻芳约，春早佳期近。更多情，逗酒迎香，斗诗催韵。红绽北枝认。似汉月窥檐，湘烟长晕。云麓台前游屐没苔璺。登临共道遨头好，花与人俱俊。料今年先占一分春稳。
探芳信|坐春昼。惯雨过寻山，僧来贳酒。念仙庵前世，如今梦华旧。吴妆争照春波影，人比黄莺瘦。木兰舟，杜老清祠，薛涛香甃。花外玉骢骤。看珠树临风，峡云归岫。一对箫声，曾唱小红否。红羊都换青羊市，烂醉同犀首。谱新词，休道屯田是柳。
探芳信|望南浦。问王粲春来，优游何处。却笑东风恶，添寒复吹汝。故乡多少难言事，恨不同舟去。休相思，一任烟汀，落红如雨。殷勤花肯护。假十二金铃，芳菲围住。打起莺儿，莫教梦窗语。春光已被饧箫误，悲惨流年度。念归途，会见虹销璧渚。
探芳信|为徭费。正送恨浇春，拖愁入味。甚舞袖郎当，登筵望谁继。杏花乱泣江南雨，霸上犹儿戏。问闾阎若个焦头，那人烧尾。堪悲一枝寄。拚祸逐时添，灾随尘沸。鸡犬相逢，多道有仙气。能言鸭笑黄金弹，空恼王孙意。莽痴憨只探骑猪去未。
握金钗|风日困花枝，晴蜂自相趁。晚来红浅香尽。整顿腰肢晕残粉。弦上语，梦中人，天外信。青杏已成双，新尊荐樱笋。为谁一和销损。数著佳期又不稳。春去也，怎当他，清昼永。
摊破南乡子|炉烬更拈香。小窗里百结柔肠。天涯踏遍尘千里，仲宣楼远，正平刺没，薄行襄王。默默护新妆。堪怜处花老酿蜂忙。万事转头供一笑，萧萧纸帐，圆圆灯晕，短短藤床。
摊破南乡子|妙舞势萦回。似仙子飞下瑶台。当筵不尽风流誉，鸾翔凤翥，兰情蕙性，总赋多才。乐极转生哀。长怕道好事成乖。如今真个天涯住，年年枉费，杜鹃啼血，唤不归来。
摊破南乡子|两鬓点霜花，汉南柳心事蹉跎。幼舆只合居岩谷，绳床近竹，柴门临水，任我婆娑。诗老日相过。爱苍苔屐齿新蹉。生涯点检无多子，东篱种菊，南山种豆，醉后高歌。
摊破南乡子|沙暖狎轻鸥。从伊便唤马呼牛。樗材拥肿元无用，臂鸡时夜，尻轮命驾，江海虚舟。无感亦无求。拈出处茅靡波流。头头相与吾之耳，风清月白，疏梅瘦竹，都是天游。
摊破南乡子|世事莫寻思。待说来天也应悲。百年已是中年后，西州垂泪，东山携手，几个斜晖。也莫苦吟诗。苦吟诗，待有谁知。多□不是无才气，文时不遇，武时不遇，更说今时。
摊破南乡子|小阁飏微飔。绣床畔涤爪来迟。砑绫光照蔷薇架，才翻旧谱，重临新样，又劈鲜丝。无语正凝思。双菡萏何事连枝。关情曲曲盘金缕，偷窥半面，慵抬纤手，斜露双綦。
摊破南乡子|瑞溪庭，满闺秋色好，帘幕低垂。一床簪笏人间盛，沉檀影里，笙歌沸处，齐捧瑶卮。习礼复明诗。胡氏清畏人知。寿堂已庆灵椿老，年年岁岁，重添嫩叶，频长繁枝。
摊破采桑子|隔帘挼碎相思苣。斜着乌云。漾着红巾。袅袅亭亭一段春。是耶，难道是昨宵人。戟门阖却葳蕤锁，花气氤氲。月色缤纷。墙角猧儿吠夜分。非耶。谁道是昨宵人。
摊破采桑子|秦楼谁管三生约，花下行春。月下行云。鸾镜从生蛛网尘。也啰，难道是一心人。为伊禁得多烦恼，收拾罗裙。打叠罗巾。一捻香酥满泪痕。也啰，难道是不思君。
摘得新|烛灭时。思郎泪暗垂。相思谁与共，月明知。月明照出相思字，是郎诗。
摘得新|白玉簪，瑶池月影临。搔头斜照水，鬓云侵。阿谁不放愁心展，正多心。
摘得新|日满檐。虫飞逐槛边。红衫腰后结，洗妆铅。指拂额黄时转侧，镜台前。
摘得新|写旧笺。和春默默研。最红都剪破，作春幡。醒来细与梅花约，落之前。
摘得新|闰孟春。喜见月重轮。青藜双照我，读书人。一年两度正月半，踏歌频。
摘得新|欲上床。卸头留半妆。残膏衔兽颈，且缝裳。晶环绕指先知冷，偎谁傍。
摸鱼儿|裹空蒙冻云如墨，匆匆人在南浦。灞桥蹇步驮愁去，递与快帆轻橹。堪恨处。正短烛烧残，未刻西窗句。荒林断莽。便闲了门前，近人鸥鸟，此意向谁语。行藏事，尽道日天也悟。流萍忽散还聚。玉缸春涨葡萄绿，准拟千觞飞羽。君听取。怕越客灯宵，留滞吴箫鼓。江村夜午。来共倚寒梅，吹香弄影，璧月照琪树。
摸鱼儿|莽萧条空斋开卷，逼窗都是风雨。冤仇有志终能报，绝似为侬深絮。今视古。只对著江山，一片凄凉赋。低徊自语。算寡妇何辜，哀哀都遍，长此征求苦。从头数。此女犹应凄楚。寥寥青史无侣。蛾眉羞遣须眉死。侠骨谁堪分与。须记取。待走近灯前，把剑为伊舞。几多愁绪。忍提起沧桑，重听悲剧，演唱断肠句。
摸鱼儿|遍江南冷烟衰草，碧云千里迟暮。饯春筵畔商飙起，摇落今年芳树。经过处。明月送无情淮水西流去。乱山谁主。算雁碛枯蓬，龙沙堆雪，此恨忍终古。东山客，豪竹哀丝如故。新亭回首南渡。流人费尽神州泪，赢得丽谯笳鼓。惊倦旅。行馆外荒鸡膈膊催天曙。昏镫梦语。道破镜飞天，旄头落地，春满柳城戍。
摸鱼儿|问秋香都在何许。棠阴暮凉风露。空圆不费司花巧，玉立幽闲丰度。如欲语。似含诉。一襟清苦愁千缕。长门夜雨。更月暗灯昏，水沉烟烬，寂寞琐窗户。凭谁问，见弃宣和花谱。应为孤高自娱。升平枕上温柔梦，不到琳宫仙府。仍为汝。待安排，软金罗幕重遮护。秋霜良苦。怕清夜无人，天寒翠袖，孤影更衰素。
摸鱼儿|喜西风朝来如约，新凉一雨初霁。家山望断知何处，渺渺长天秋水。空眼底。叹雁杳鱼沈，尺纸无人寄。芸窗草砌。渐影颤疏桐，声敲落叶，孤枕怎成睡。逢场戏。遮莫悲秋憔悴。今朝有酒须醉。尊前待唤佳人道，为雪藕丝轻脆。闲省记。便笑口频开，一岁知能几。归期尚未。且蜡屐兰桡，湖山深处，同赏月中桂。
摸鱼儿|挽银河甲兵净洗，黄金印大如斗。图开笔阵龙蛇舞，一片紫云新剖。磨盾手看运腕风生著纸光穿透。芳塘半亩。误鸭鸭呼群，鱼鱼避影，鸲鹆眼双溜。临池坐，出水芙蓉吐秀。红丝漾得春皱。郊原野色连天碧，不耐玉骢驰骤。曾画否合写个凌波微步妃瘦。承平岁久。喜横槊诗歌，轻裘风度，草圣妙无偶。
摸鱼儿|向苍崖蓬声吹裂，斜阳一片危岸。江流北泻雁南征，洞里春光无算。星灿烂。都应是云中剑舞珠光按。花蹊棋馆。留满地苍苔，数峰烟树，掷与人间看。仙户启，石乳倒垂银蒜。空山翠杳天半。百花桥阻玉壶远，谁倩鸳鸯抵唤。君莫叹。君不见彤云故锁三山断。罡风吹散。想华表鹤归，天台人返，怕见人民换。
摸鱼儿|绕苕城水平坡渺，双明遥睇无际。就中惟有鱼湾好，占得西关佳致。杨柳外羡泛宅浮家，当日元真子。溪山信美。叹陈迹犹存，前贤已往，谁会景中意。萧闲甚，筑屋三间近水。汀洲香泛兰芷。清风明月知多少，肯滞软红尘里。垂钓饵。这春水生时，剩有桃花鳜。烦襟净洗。待办取轻蓑，来分半席，相对弄清泚。
摸鱼儿|记年时荔枝香里，深红一片成阵。迎风浴露精神爽，谁似阿娇丰韵。黄昏近。望翠幕玳席，粉面云鬟映。娇波微瞬。向烛影交相，歌声闲绕，私语画阑并。佳期事，好处天还悭吝。莺啼燕语无定。一轮明月人千里，空梦云温雨润。萧郎病。恨天阔鸿稀，杳杳沈芳讯。日长人静。但时把好山，学他媚妩，偷就眉峰印。
摸鱼儿|出春城秧歌几日，芳原一绿如剪。四山围作棋枰样，阁阁鸣蛙不断。塍一线，袅百亩衡从，树小荫如伞。吴装短卷。看人影鸦锄，车声龙骨，物外散鸡犬。谋生贱。五十归田未晚。学耕空守枯砚。倾家难买柴车住，头白王尼谁伴。君不见。自晋后渔郎，几见桃花岸。游民在眼。坐豆叶村边，稻花风外，黄送夕阳远。
摸鱼儿|怅西风青帘白舫，横河催散瑶席。桐阴半阁飞觞罢，冷却玉玲珑石。芳岁隔。卧孙楚楼头早又过寒食。家园春色。定砌绽丹芽，径抽碧笋，稚蝶采香湿。秦淮柳，惯折柔条千尺。露桥送尽行客。独怜归计偏迟暮，空羡渡江飞鹢。津鼓急。算此去鸥波直回樟亭北。沉吟望极。但有梦来寻，梨花砚雨，斋在小山侧。
摸鱼儿|柳蒙茸暗凌波路。烟飞惨淡平楚。七香车驻猊环掩，遥认翠华云母。芳景暮。鸳甃悄铢衣来按飞琼舞。凄凉洛浦。渐玉漏沈沈，清阴满地，乘月步虚去。销凝处。谁说三生小杜。翔螭声断箫鼓。情知禁苑酥尘涴，羞与倡红同谱。春几度。想依旧苔痕长印唐昌土。风流千古。人在小红楼，朱帘半卷，香注玉壶露。
摸鱼儿|问江鸳为卿来者，赏音千古能几。兰桡荡入花深处，先爱扑襟清气。人乍起。更难得红妆新扫眉山翠。倩风扶住。看带露盈盈，凌波渺渺，宿酒殢残醉。凝眸处，花亦销魂无语。萍乡相对延伫。横塘不是仙源路，可许旧迹人渡。时欲暮。漫想到愁红怨绿迷烟雾。离愁正苦。怕荻岸秋高，鸥波梦冷，心事和谁诉。
摸鱼儿|问黄尘漫天垂恨，残墩兀兀谁语。荒原望极无今昔，虎士龙骧何处。春几缕。怕听到风深，呜咽征人句。胡杨声苦。挽藉地寒阳，半沈沙海，云溃如烽举。楼兰路，恍惚往来僧贾。兴亡容我来顾。石城寂寂墙千武，其上苍鹰正翥。身似絮。待系马持觞，聊此飘零伫。流光屡误。梦静洗胡氛，目穷天罅，新月携疏雨。
摸鱼儿|又漫天飞花飞絮，一番春事无据。朝朝送客长亭岸，身似芦沟柳树。归计阻。但打叠吟魂，飞过黄河去。输君容与。者双髻吹笙，双声问字，双桨夜呼渡。他生约，亦在五湖烟雨。笛床歌板何处。才人病后风情死，负了莫厘龙女。还肯否。重整顿清狂，也未年华暮。幽怀漫诉。要瀹茗烦他，舣舷待我，商略买山句。
摸鱼儿|一年年，花开花谢，春来还又春去。无人会得东皇意，错怨枝头杜宇。春纵住。问簌簌残红可有安排处。春应笑语。说碧桃花开，黑罡风起，也合作香雨。销魂路，杨柳千丝万缕。丝丝难绾飞絮。天涯何必多芳草，门巷绿茵如许。谁复主。君不见月楼花院留春寓。茫无意绪。但流水声中，夕阳影里，添了送春句。
摸鱼儿|又山亭一番春老，归迟黄鹤何许。殷勤天上乘槎客，还记渚鸥沙鹭。憔悴处。奈青镜难藏，一一都呈露。空庭细步。念一笑三年，相思千里，他日看嵇吕。西门柳，烟雨千条万缕。人夸张绪风度。谁知耸壑昂霄意，春树漫摇柔翠。杯满注。愿回寿松乔，一曲清如水。壶中得趣。问日丽扶桑，风来阊阖，应许共遐翥。
摸鱼儿|已春分更添炉火，珍珠帘外风凛。银屏徐爇沈檀面，斗帐碍寒难寝。愁为甚。人去后余香犹在鸳鸯枕。清狂不禁。说张态多情，李娟善笑，总逊柳枝稔。烛光闪，看得铜荷积沈。琼箫楼上曾品。当时携手凭阑处，一片碧桃如锦。卿试审。畴昔事只今一一堪U。笼鹅未噤。且小倚花窗，旁搜果碟，一注酒孤饮。
摸鱼儿|莫相疑爱石如许，流形我亦随寓。神麇更有神麇在，照影几烦清滏。山下路。还记得当时射虎人曾误。如今文府。但日永闲阶，香凝燕寝，云岫翳还吐。崔嵬起，欲作飞仙骞翥。依稀老眼如雾。品题好刻奇章字，嗟尔赏音难遇。如砥柱。应笑我心，更欲谁安住。茶余客去，相对静无言，悠然意会，一阵北窗雨。
摸鱼儿|指东方太阳升处，朝霞红灿如许。仰风细草黏天绿，消得几多温煦。花解语。正万紫千红，绣出行春路。垂杨自舞。竞点染江山，争妍斗彩，尽意展金缕。韶光好，未让莺猜燕妒。无私天际风露。澧兰沅芷飘芳烈，待子殷勤撷取。倾肺腑。看南岳生云，相共讴歌去。大河东注。写壮阔波澜，辉煌禹域，不用感迟暮。
摸鱼儿|满园林瘦红肥绿，休休春事无几。杜鹃唤起三更梦，窗外露澄风细。浑不寐。但目看一帘夜月移花未。推衾自起。念岁月如流，容颜不驻，镜里留无计。人间事。休说贱贫富贵。天公长把人戏。萧裴曹郭今何在，空有旧闻千纸。君谩试。数青史荣名，到底三无二。浮生似寄。争似得江湖，烟蓑雨笠，不被蜗蝇系。
摸鱼儿|问春光，尚馀几许，伤心前夜风雨。夭桃艳杏都吹尽，兰茝变成荒楚。春欲去，但渺渺青烟，白水迷津渚。多情杜宇，有恨血滋宵，哀音破晓，千叫一延伫。蓬莱路，还是鲸涛间阻，神仙缥缈何处？琼楼玉殿深留景，不见下方尘土。谁最苦？瞑色滞双飞燕子归无主。那堪诉与。又暗壁残灯，重门转漏，呜咽梦中语。
摸鱼儿|卜幽居石桥西堍，衡茆蒋径催剪。匆匆过影还留影，恰照玉河清浅。筝柱缓。倚绣阁双声一例神仙眷。香心寄远。比旧日褊U，罗浮粉翅，长印镜澜面。城南宅，传舍年来栖惯。多应素羽飞倦。云何桑下曾三宿，翻恐俗缘生恋。秋梦短。又谁道等闲衾枕非乡县。苹渔谱换。算小字题笺，凉音唤侣，我亦水云伴。
摸鱼儿|见春来又将春尽，狂风那更痴雨。一番芳径催人老，回首绿杨飘絮。欢会处。有小小池亭，止欠妙歌舞。光阴梭度。对草木幽姿，候禽雅奏，客至未应去。十年里，冷落翟公庭户。朋来草草樽俎。投闲赢得浮生乐，肯羡油幢绣斧。春几许。任洛谱名葩，留宴耆英侣。浮荣竞取。纵带玉围腰，印金系肘，争似莺花主。
摸鱼儿|正萧疏冷枫吹尽，惊寒又掠江渚。旧时青眼曾相识，可惜年华迟暮。君看取，看堤上高楼红袖还凭否？离愁满树，剩冉冉斜阳，罗罗远水，点点暝鸦去。春前怨，误向章台梦雨，绿窗多少人妒。如今羞见东风面，悔不学他飞絮。随陌路，吹散了漫天漫地无寻处。断魂几许，只燕燕莺莺，者回重到，定诉此情苦。
摸鱼儿|正林塘露初霜早，悲秋词好谁奏。新坟一例埋香冢，触绪更怜萁豆。尘又骤。念倦翮高飞，断送何人手。休论夭寿。只落照平芜，西风弦管，惆怅付黄九。轮回误，千万来生等侯。莫将仪态轻负。丹青历历佳城迥，无复翎毛颈脰。愁满袖。剩万古伤心，遗蜕空回首。家山记否。叹苏武乡关，丁公城郭，零落旧华胄。
摸鱼儿|过清明一番轻软，新黄都在垂柳。东风细逐平芜远，吹送钿车罗袖。春似绣。都付与才人滴粉搓酥手。绯桃谢否。乍急雨跳珠，飞花湿锦，幽涧玉琴奏。江南望，空自登临念旧。沈酣聊学犀首。新亭无限河山泪，遣恨暂销杯酒。莺燕瘦。怅六代琼枝又到飘零后。闲鸥梦久。待笛谱同修，渔篷稳坐，尘事且缄口。
摸鱼儿|买陂塘旋栽杨柳，池亭检校公务。团茅时复羲皇上，惊梦每来窗雨。东望渚。却不似西偏，略约连双屿。于时语语。待柳色环堤，荷香入座，方足倚阑趣。园丁戆，直把廉名自许。端如司马家吕。十年护得檐前桧，莫咏蛰龙奇句。谁酌醑。试共看东皋，五斗先生谱。明当仿古。要渠列箕畴，牖县羲画，学取晦翁圃。
摸鱼儿|对匡庐数椽矮屋，幽栖待抛簪组。林泉一幅倪迂笔，写出皋鱼风树。凭述取。道晚岁天涯，念切田园趣。东山杖履。怅箕尾神归，炉峰梦断，月冷读书处。平生志，手泽关心珍护。星星更题缣素。白云亲舍依稀在，指点屏风瀑布。红尘误。算水碧山青，面目长如故。那忘归去。念卷里烟霞，胸中丘壑，五柳旧门户。
摸鱼儿|买陂塘旋栽杨柳，闲人有此忙务。平泉绿野吾无羡，仅看一蓑烟雨。舟泊渚。更把钓观鱼，宛在池中屿。掀髯自语。待月到天心，风来水面，笑领此时趣。堤边路。斸药邻翁相许。阿蒙非复吴吕。西山如画花如锦，专待公来寻句。瓢挹醑。听牧唱樵歌，高下从吾谱。何须说古。只待漏东华，软尘千尺，应不到兹圃。
摸鱼儿|忆儿时坐分果果，何曾忘却些个？人中你是花仙子，淘气一休为我。才入伙。便恁地瓜棚争演花田错。心扉不锁。任八姐三姨，堂前拍手，笑个钗儿堕。西厢曲，苦被黄鹂搅和，东风尤与相左。天涯一别无消息，剩有乱愁成垛。伤不裹。伤只在内心深处君知么？何堪更挫。最苦是昨宵，莺花梦里，与你擦肩过。
摸鱼儿|想西湖段桥疏树。梅花多是风雨。如今见说闲云散，烟水少逢鸥鹭。归未许。又款竹谁家，远思愁□庾。重游倦旅。纵认得乡山，长江滚滚，隔浦正延伫。垂杨渡。握手荒城旧侣。不知来自何处。春窗剪韭青灯夜，疑与梦中相语。阑屡拊。甚转眼流光，短发真堪数。从教醉舞。试借地看花，挥毫赋雪，孤艇且休去。
摸鱼儿|守荼蘼残寒影里，怀人最是春暮。轻阴天气闲庭院，睡起还疑初曙。君试睹。怎无力帘儿搁得春魂住。黄昏静伫。但打叠新愁，商量浅醉，寂寞对庭树。西湖畔，回首旧游欢聚。蛩烟雁月如故。多时不到虹桥外，萍际晚山无数。春且住。待小句题成，婉寄流红去。天涯甚处。嗟别后心肠，伊犹难识，相笑况新侣。
摸鱼儿|喜连宵四郊春雨。纷纷一阵红去。东君不爱闲桃李，春色尚馀分数。云影住。任绣勒香轮，且阻寻芳路。农家相语。渐南亩浮青，西江涨绿，芳沼点萍絮。西成事，端的今年不误。从他蝶恨蜂妒。莺啼也怨春多雨，不解与春分诉。新燕舞。犹记得雕梁旧日空巢土。天涯劳苦。望故国江山，东风吹泪，渺渺在何处。
摸鱼儿|尽潇潇，朝朝暮暮，韶华流水递换。封侯夫婿浑无主，休怪登楼肠断。东风软。记尽日飞絮，相和溪云乱。陌头西畔，看芳草粘天，斜阳满树，树外莺莺唤。分携处，折尽条长条短。青青朝雨新浣，离情别意将谁劝。日近长安天半。君莫管。说巧样描来，浅黛如山远。惊心有券。知此后江潭，同悲摇落，满目剩凄婉。
摸鱼儿|黯消凝那时门巷，春残花谢人去。危楼合署千峰榭，绕槛乱山无数。云阁住。漏一线斜阳，惨淡中原路。谁堪共语。但屋角铃声，疾徐断续，镇日向侬絮。临邛术，碧落黄泉两误。长生痴愿仙妒。钧天未阕琼浆酽，枉拟绿章重诉。空起舞。尽U铁沈渊，难补兰根土。停辛伫苦。莫更问元都，燕葵兔麦，无觅旧游处。
摸鱼儿|一天天风凄雨惨，今番无可收拾。留春恨少金铃护，忍见落红庭侧，君莫惜。算人世飘蓬一样伤心色，鬓丝谁织。剩闲倚红鸾，慵斟绿蚁，消遣柰何日。愁无极，欲语此情难述。月明空照肝膈，酒酣倚剑理头睡，梦绕清淮南北，谁诉得。但把镜思量负此头头颅，黑唾壶休，击愿稽首慈，生生世世，莫作有情物。
摸鱼儿|见梅花一番惊感，天时人事如许。星霜冉冉东流水，牢落少年心绪。时自语。甚门外风埃绿鬓生尘土。故人闲阻。奈岁晚相思，云寒怅望，此意转凄楚。髫年梦，俛仰巳成今古。人生几度欢聚。故乡景物浑非旧，愁里匆匆时序。能记否。记剪烛西窗，暝坐听风雨。春来更苦。奈酒量微增，诗情未减，何处唤俦侣。
摸鱼儿|正桃花渐蜚红雨，依稀一半春色。东风十里离亭恨，杨柳丝丝如织。远又忆。向雪月梅边，陶写吟情逸。清愁拍拍。算祗暮山知，栖鸦斜照，春树渺空碧。文章贯，合整垂云健翼。翔鸾底用栖棘。要寻玉洞烟霞胜，聊趁麟符蜚檄。归骑急。看尘袂方清，有恩纶催入。凫仙倦舄。相与问孤山，开樽抵掌，一舸画桥侧。
摸鱼儿|忆年时坠鞭南去，柔肠都被花恼。临分倚醉春江路，相约东风来早。轻舟掉。想纸阁芦帘，抖擞缁尘了。锦鳞讯杳。渐折柳阴稀，飘萍路阔，独我向西笑。羁栖久，几许闲愁未扫，影形空伴昏晓。声声杜宇撩人苦，似道不如归好。秋思悄。讶万里星河，却送征槎到。接䍠共倒。恨四角车轮，一程程远，依旧见时少。
摸鱼儿|问人间画工谁画，娃儿十八眉妩。仙人玉骨来天上，娇踏雁沙金缕。春是主。又可奈朝云一片难成雨。辞枝坠羽。听轧轧东华，香车送出，都是断肠语。芳华误。亦有通侯戚膴。金鞯貂帽何许。相如四壁堪偕老，奚事白头轻赋。花也妒。莫更向琵琶弹作离鸾谱。零歌剩舞。怕蝶恼蜂迷，珠啼翠怨，飞絮委尘土。
摸鱼儿|最无端杉樯铁鹿，吴船催向南楚。征衫一领烦刀尺，剪破双鸾青羽。离思苦。何况是阴阴柳巷潇潇雨。潮生别浦。正人控帘钩，红楼目送，莫挽片帆住。槎程杳，几见江花换树。量珠佳约偏阻。六萌车子何年驾，不见咒桃眉妩。还自误。悔负却屏昏帐暝吹兰语。情伤甚处。绕钿朵春山，镜奁香水，草没浣衣路。
摸鱼儿|问疏斋湘中朱凤，何如江上鹦鹉。波寒木落人千里，客里与谁同住。茅屋趣。吾自爱吾亭，更爱参天树。劳君为赋。渺雪雁南飞，云涛东下，岁晏欲何处。疏斋老，意气经文纬武。平生握手相许。江南江北寻芳路，共看碧云来去。黄鹄举。记我度秦淮，君正临清句。歌声缓与。怕径竹能醒，庭花起舞，惊散夜来雨。
摸鱼儿|对尊前簪花骑竹，老胡起起能舞。春风浩荡天涯去，惟有薰吟自语。槐正午。看万户蜂脾，帘幕双双乳。娇儿騃女。漫学得琵琶，依稀马上，总是主恩处。凌烟像，空倚临风玉树。升沈事遽如许。刘郎惯是瑶池客，又醉碧桃三度。花下数。记三度三千，结子多红雨。年年五五。共准拟阶庭，钗符献酒，袅袅缀双虎。
摸鱼儿|问何年，此山来此，西风落日无语。看君似是羲皇上，直作太初名汝。溪上路。算只有红尘不到今犹古。一杯谁举。笑我醉呼君，崔嵬未起，山鸟复杯去。须记取。昨夜龙湫风雨。门前石浪掀舞。四更山鬼吹灯啸，惊倒世间儿女。依约处。还问我清游杖屦公良苦。神交心许。待万里携君，鞭笞鸾凤，诵我远游赋。
摸鱼儿|数花风几番吹遍，花朝吹不回去。天公作美新晴展，春色浓于前度。花解语。道此日韶光百六平分取。两三旧雨。为宋玉招携，青羊转过，沈醉浣花路。繁华梦，提起少年情绪。如今零落非故。玉堂旧事群仙禊，春到燕山无主。春且住。算上冢庞公，各有乡关赋。别寻乐处。待春水方生，小蛮花榼，浇上薛涛墓。
摸鱼儿|大江东稀逢驿使，一枝来日何暮。开云每惜孤山浅，千顷吾思叔度。眉影妩。是白发连蜷，那有园林趣。倘联支许。且近步溪桥，远寻灞岸，休话苏门树。遥相语，空山无好情绪。镇日淮风别语。寒伧惯识酸齑味，忽忆绮窗芳俎。擎一羽。便举似南金，绝倒扬云不。烦君拣取。只索笑无凭，留香易散，偏少冷枫句。
摸鱼儿|自坡公雨装图就，先生差肖标格。华严法界明宗尚，诗律早参禅律。曹霸笔。要老带庄襟，爱好教人识。苍茫独立。试问讯何如，龙钟卅九，因甚见颜色。商山路，真有灵根蟠结。拈来同此馨逸。黄州当日皆年少，一笑UU非昔。人代隔。尚旧事吴中，夸数渔洋迹。呼之欲出。恍步袜青鞋，高秋万里，去看蜀天碧。
摸鱼儿|旧山河依稀落日，九边风色愁起。无多感慨酬当道，倦矣蒹葭秋水。真旖旎。看绣叶红轻，碧血曾湔洗。人情如此。恁剩水残山，精魂断魄，错用屠龙技。前尘事。谁问漂沦客子。眼前缭乱魑鬼。雕虫章句终何补，壮志碧霄千里。事往矣。空销得极天幽怨沉秋雨。荒唐梦耳。又九阙笙簧，五陵冠盖，乐甚太平世。
摸鱼儿|把心期半生孤负。玉堂元在何处。朱弦弹绝无人听，空操离鸾烈女。遇不遇。休更问悠悠世事都如许。人生草露。看百岁勋名，青铜鬓影，抚剑泪如雨。知谁语。落落江空岁暮。人间一梦今古。雷塘十里斜阳外，野草寒鸦无数。身世寓。聊尔耳江山有恨谁堪付。冰心更苦。都说与梅花，参横月落，一醉且归去。
摸鱼儿|看天街嫩凉如水，知它今夕何夕。曲终酒醒人归去，怎遣者番岑寂。愁默默，但屈指连宵不鼓云和瑟。病怀碎积。叹心似回潮，身同残烛，百感正交集。红楼外，猛地谁家倚笛。一声声又凄恻。故园杨柳依然在，报甚秋风消息。灯半壁。偏照得纱幮有梦难寻觅。窗儿渐黑，早月堕回廊，钟敲远寺，满院晓烟碧。
摸鱼儿|淡津桥两池春水，多情偏写人影。冰姿玉质梅花骨，谁似此君清整。秋兔颖。似百炼吴钩，气挟风霜冷。光芒炯炯。小试神锋，蛟奔蜃走，彭蠡湛千顷。芝山下，三世甘棠旧境。春风重绿相映。缇屏昼战声华接，还羡纠曹名盛。风力劲。想御此泠然径上蓬莱顶。城烟楚暝。怕别后怀人，登楼无柰，天阔暮江永。
摸鱼儿|爱瑶溪绿云千顷，荷花都浸秋水。红亭一角银塘外，鸳梦乍醒还未。清似洗。又晓月初残，香露摇风碎。寻诗客起。对镜里红妆，荷衣偷卸，怕染玉壶泪。银瓶冷，拾取盈盈珠细。金茎尚嫌铜腻。青铛初试龙团小，分付樵青诗婢。深竹里。倘酌彼卢仝，七椀那能计。行厨料理。待杯制碧筒，绿荷包饭，花露更同醉。
摸鱼儿|向离筵万花围绕，香城都化罗绮。四年憔悴麟洲客，只有蛾眉同慰。情早系。似湖海浮名，落拓称才子。弓衣绣未。任宝扇题情，银笺缄恨，凄绝别愁寄。狂生愿，甘老华鬘界里。怜侬归去非计。尊前便解相思苦，不待骊歌终矣。杯莫置。问如此江山，甚日能重至。瑶琴慢理。怕天际峰青，酒边人远，幽梦隔云水。
摸鱼儿|向高原白云为伴，赤橙分色秋岭。延绵起伏围中甸，瑶草碧铺千顷。天路迥。见湖畔悠闲漫步牦牛影。溪流隽永。念八骏逍遥，穆王迷眷，定是眼前景。瑶池宴，王母笙箫记省。歌吟悲意谁领。绮霞收敛黄昏后，幽梦一怀清冷。群籁静。但相伴伊人凝寂良宵永。星河耿耿。正飒飒金风，莹莹玉露，沉醉不甘醒。
摸鱼儿|问生绡连番画出，如何画得愁绪。碧云天外秋如水，中有飞仙归路。仙不语。仙已在瑶台，十二珊珊步。披图认取。甚玉镜缘悭，金环梦冷，并作断肠谱。前生恨。只结三年鸳侣。招魂还唱骚赋。未容仙果人间种，也被春风吹去。留且住。空剩了昙花小影熏香护。零烟断絮。潘鬓已星星，两般■■，付与玉箫诉。
摸鱼儿|凭枫柑，菊残蓉乱，匆匆已是秋暮。曾借小艇明湖泛，消受半山红树。今欲去。指浩杳烟波，隐约吾归路。归期已误。奈又是思亲，又是别友，此境难延贮。萧条矣，老柳难攀客住。云庐天末回顾。相逢且订三年约，莫把西风虚度。新词谱，算无限情怀，并作琵琶语。君须记取。须记取云间，双鸿锻羽，羁泊鹤楼诸。
摸鱼儿|醒复醒行吟泽畔，焉能忍此终古。招魂过海枫林暝，招得魂归无处。朝又暮。但依旧，禁街人静冬冬鼓。画船沈雨。听欸乃渔歌，兴亡事远，咽咽未能句。君且住。能歌吾不如汝。悠悠鼓枻而去。沧洲揽结芳成艾，唤作张三李五。羌自苦。更闲却，玉堂端帖多多许。无人自语。把画扇鸾边，香罗雪底，题作午年午。
摸鱼儿|问谁歌暗香疏影，此花堪照人世。起持霜月为花寿，天亦愿花千岁。谁有意。著如此人间，更著花如此。高寒洒洒。看浩荡刚风，跨虬飞佩，玉影乱如水。行春处，一笑人间紫翠。纷纷窥此天地。寿如川至。□好是涧翁兹岁喜。荣沾南儒恩例。捧觞更喜郎君美。任夜来归侍。见说生辰，恰逢本命，寿筵且未。听老聃孙子。祝公耆艾，祝公富贵。
摸鱼儿|屹危阑郢都西北，滔滔汉水南去。兰台陈迹何从访，废宅芳池凝伫。愁绝处。空只有琉璃眢井蛙声聚。千年遗绪。邈白雪宫商，雄风襟量，恍惚可神遇。英灵在，应念诸孙卤莽。斯文徼福如许。蕙肴兰藉椒浆奠，屈景幽魂同赴。惊节序。却邂逅春深不识悲秋苦。抚今怀古。谩醉墨淋漓，狂歌凄惋，和者应无数。
摸鱼儿|别吴州便穿荒圃，此中应蓄深思。嘹嘹哀雁清笳外，铁甲往来何驶。君司矣。且玩弄垂虹，鲁望吟残水。故人杯里。有松籁疑弦，鱼梁近画，莫湿感时袂。浮沉处，游侠难逢U里。丹砂转讶成米。男儿胸次多冰雪，兴到谁嫌腾起。眼底事。怪几日浓阴未解如酣醉。痴肠可寄。愿花月常辉，天公注定，也似赤绳系。
摸鱼儿|盼春回者番风信，柳枝新绿初吐。飞来几处红襟燕，恣拂向人帘户。闲记取。可解识雕梁旧日曾栖处。呢喃絮语。惹叶底蜂围，花间蝶扰，好景有谁主。阑干外，丝雨轻笼幂雾。牢愁岑寂谁诉。嬉游那用湔裙约，春色满园关住。君莫误。只一例沾泥渍水同尘土。斜阳远树。正回首凭阑，伤心无限，冥冥暮云度。
摸鱼儿|掩荆扉笔床蛛网，都无兰畹佳思。亲逢八咏楼头客，驱策驽骀皆驶。吾病矣。听枕上桐声，一夜随沟水。小山丛里。只三百青铜，换他珠榨，相聚解罗袂。荒祠畔，遥射菰蒋十里。江乡徒诩鱼米。紫芝曲避咸阳焰，肯爱子房招起。非细事。有北斗量金，难博今生醉。卮言是寄。怕春去多时，柔肠撩乱，空用柳条系。
摸鱼儿|藓花侵，翠痕堆积，野泥才著青屦。单衣已湿风前影，犹为阵香回步。江北路。片叶下，半丸秋月磨冰斧。临歧相顾。问草色清泠，蛛丝腻软，那是容身处。都萦指，罥网轻黄难数。飞梭暗引愁缕。倩谁织作伤心字，抵了浮生遭遇。曾记取。梦不到，开时寂寞同烟雨。人间绮语。算只有双眸，暂成心赏，一念即今古。
摸鱼儿|好清秋江湖满眼，画船鸥鸟争路。柔花嫩叶何人摘，两两轻舠如鹜。君莫误。须珍重迷离白露为霜处。滑丝凝箸。忆千里东吴，未施盐豉，入洛旧时语。青门外，苹末凉风微度。片帆乘兴归去。此行但为鲈鱼鲙，那得关情如许。君莫妒。须记取青山红树空江渡。梦回鸣橹。溯万顷平波，田田荇叶，欹枕对烟雨。
摸鱼儿|占幽居六桥东畔，天然柳港花坞。书楼掩映窗三面，咫尺翠屏云聚。携胜侣。算福地仙乡最好诗人住。吟情漫与。怕竹马迎来，金鱼挽定，未放使君去。空中想，指点刘郎前度。盟鸥今在何许。卅年影事匆匆过，谁访绿苔题句。清梦阻。更那得片帆吹到江南路。披图认取。但栏角听莺，船唇载鹤，寻我旧游处。
摸鱼儿|笑人间衮圭何物，此花良贵天与。倚阑瘦立亭亭玉，刻画一生清苦。人有语。道不出蓝田，岂是真才具。山人告汝。正蓬鬓萧疏，不胜冠冕，真者亦投去。洹溪水，洗尽眼中尘土。天葩静看齐吐。冰壶凉月天如水，麈柄肯论夷甫。翁醉舞。任蕞尔寰区，共讶山中许。搔风沐雨。且受用清香，古今多少，富贵草头露。
摸鱼儿|买陂塘旋栽杨柳，求田专理农务。扁舟来往烟波里，青箬绿蓑风雨。时泛渚。把远岫遥岑，收拾来孤屿。黄华解语。道凤阁鸾台，黄尘乌帽，争似醉乡趣。洹溪上，道士而今惟许。飞熊梦断姜吕。水声山色相萦绕，涌出笔端新句。斟桂醑。听万籁笙竽，一派仙家谱。休论往古。向种菊篱边，观鱼轩外，晚节有秋圃。
摸鱼儿|近黄昏悄无风雨，蛮春安稳归了。悤悤染柳熏桃过，赢得锦笺凄调。休重恼。问百五韶光，酝造愁多少。新颦旧笑。有拆绣池台，迷林莺燕，装缀半残稿。流波语，飘送红英最好。西园沈恨先扫。天涯别有凭阑意，除是杜鹃能道。归太早。何不待倚帘，人共东风老。消凝满抱。恁秉烛呼尊，绿成阴矣，谁与玉山倒。
摸鱼儿|挂征帆大江西上，铜琵铁板才住。酒醒今宵杨柳岸，又唱屯田词句。关山路。有残月微茫，认得愁来处。凭谁记取。写骡影冲寒，鸡声搅梦，行到乱峰曙。戌楼上，催落晓星无数。老兵起背镫语。万山一罅乾坤隘，人共乱鸦飞度。敲战鼓。指烟草连天，尚想前朝戍。天西倦旅。把老屋书声，高楼月色，分付梦回去。
摸鱼儿|笑山人木鸡心事，年来敛觜藏距。幽花细草聊娱目，小圃更无闲土。膏泽溥。岂天为司晨，偏与钟奇古。无人起舞。对寂寂园池，萧萧风雨，竦立为谁怒。三生梦，犹绕尸乡栖处。昂然几欲掀举。挼丹蹙锦头颅好，叶叶旧时毛羽。天已许。待海日升时，飞上桃都树。人间凝伫。看叫白东方，却来平地，千载不容腐。
摸鱼儿|怪摩霄万重苍壁，玲珑深杳难测。神娲妙手真奇诡，抟就宛如埏U。春寂寂。髣髴见金光玉乳纷红碧。人间未隔。似梦境迷离，相看一笑，那处记曾识。流年换，今古荒唐漫忆。探幽此度须力。桃花路暗难寻觅。吟罢酒船浮白。归未得。应让我诗能飞去君无翼。淹留共惜。莫上最高峰，水云烟草，落日半湖赤。
摸鱼儿|放轻桡，青山静处，一江春水初暖。沙痕渐没潮痕长，几尺芦芽短短，萍影断。看一线拖来鸭脚红欲软。绿随波转。正浴向花间，偶闻人语，惊起自相唤。江乡好，无数渔梁蟹簖。此生清梦谁管。夕阳细雨持竿出，一霎阑阴聚满。谁是伴，惜少个红裙弄水船头惯。闲寻画卷。算买屋移家，栽菱种茨，便我也都愿。
摸鱼儿|蓦思量镜中人影，春风犹识娇面。青风才落沧桑改，拂拭画奁重见。看万遍。抵一霎灵洲聚窟香痕现。桃哀柳叹。问前度刘郎，当年张绪，对此恨深浅。青溪曲，当日枇杷庭院。寒烟衰草相半。梅边便唤香魂起，争奈地移天换。君莫怨。犹博得黄金骨贵江山贱。鸳鸯冢畔。指两点金焦，眉横黛损，极目水天远。
摸鱼儿|笑青山不解留客，林丘夜半掀举。萧萧暮景千山雪，银箭忽传飞雨。还记否。又恐似龙潭垂钓风雷怒。山人良苦。料只为三年，长安道上，来与浣尘土。清阴渡。渺渺风烟杖屦。名山元有佳处。山僧乞我溪南地，十里瘦藤高树。私自语。更须问洼尊此日谁宾主。朝来暮去。要山鸟山花，前歌后舞，从我醉乡路。
摸鱼儿|记当年儿时钓弋，旧游多半零落。风尘卅载人空老，赚得鬓丝萧索。归路搁。忆玉镜桥边，酒艇垂杨缚。江天杳邈。问芦市观灯，木湾修禊，乡社事谁作。浮生梦，至此几人方觉。湖山如画犹昨。文章身后虚名耳。底事更番商略。生计薄。拟变卖貂裘，换取烟蓑著。惹人笑谑。又春水虾肥，秋风鲈美，负了故园约。
摸鱼儿|向江头几回凝望，垂杨那畔舟才舣。江神似识东归意。故放一篙春水。却总被。三百里人家祖帐连天起。且行且止。便为汝迟留，三朝两日，如此只如此。还须看，世上忧端如猬。一枰白黑棋子。肥边瘦腹都闲事。毕竟到头何似。当此际。要默识沈思，一著惺惺地。目前谁是。料当局诸公，敛容缩手，日夜待公至。
摸鱼儿|送残更漫天风雨，牵人情味凄苦。声声檐溜空阶滴，徒听远鸡催曙。寻梦去，任草色萋萋不碍王孙路。阑珊院宇，便写入吴笺，歌残郢调，总是断肠句。清涟里，堕絮飘花几许。闲门芳讯偏误。蓬莱宫阙轻云蔽，懊恼韶光迟暮。愁莫诉，有瞥眼春光九十成虚负。栖香燕乳，甚来去年年，雕梁藻井，惯伴玉人住。
摸鱼儿|最销魂夕阳初暝，残红栖软芳草。东风只顾催离绪，又放柳丝青袅。春易老。问镜里歌前，几个朱颜好。描来恨稿。怅一霎晨星，五更斜月，别恨系樯杪。思君苦，病后重添懊恼。湖山谁共吟啸。平芜尽处天涯路，扰乱雨情烟抱。相见少。便不唱阳关，已是人愁倒。孤篷去了。剩燕外秋千，莺边楼阁，花影动清晓。
摸鱼儿|怅人生百年如寄，虚舟沧海难舣。是非荣辱云千变，光景算能消几。尘世里。耻婢膝奴颜，不觉长欷矣。凭谁荐起。望几处侯门，要开怀抱，将进又还止。凝眸处，往往修程万里。飞黄跛鳖相比。酣歌点检平生事，惟恐老之将至。铛有耳。况识字能言，莫负天公意。文章信美。既不用毛锥，寸长无有，寻我泮池水。
摸鱼儿|问南冠几年成录，累臣心事凄楚。明昌大定三生梦，肠断故宫禾黍。词太苦。且记取芳华哀怨芜城赋。声声杜宇。想槁项行吟，山深月黑，低首拜臣甫。燕京路。秘籍曾寻万户。兰陵偏被谗沮。千秋野史亭边意，遗恨汗青毫素。新乐府。旧律吕双蕖二雁销魂句。倡予和汝。借小圣清词，张田合曲，同按柘枝舞。
摸鱼儿|便朝朝花边载酒，还能消几歌舞。闹红已较头番减，何况又添离绪。愁绝处。道水阁风帘人去花谁主。残香无数。但万绿浓边，凉云如梦，一鹭共秋语。欹枕里，寂寞疏灯窗户。暗虫偏傍人絮。客心还比花憔悴，禁得这宵风雨。肠断句。待读与花听，又怕花凄楚。问花能否。化一缕秋魂，盈盈烟际，随我渡江去。
摸鱼儿|岁华向晚，遥天布同云，霰雪轻飞。前村昨夜漏春光，楚梅先放南枝。叹东君运巧思。裁琼镂玉妆繁蕊。花中偏异。解向严冬逞芳菲。免使游蜂粉蝶戏。梁台上，汉宫里。殷勤仗高楼羌管休吹。何妨留取凭阑干，大家吟玩欢醉。待明年，念芳草王孙万里。归未得仙源应是。又被花开向天涯，泪洒东风对桃李。
摸鱼儿|盼秦淮满湖烟水，夕痕飞上帘幌。莫愁生小湖边住，风月南朝谁访。开蕊榜。算第一名花第一名流赏。斜阳画舫。有翠U双枝，红窗六柱，日日打兰桨。髯翁老，铁板铜琶豪唱。刚肠为汝柔荡。青山红粉销魂窟，白发尊前无恙。卿莫忘。道有个狂奴脉脉生霞想。脂奁未傍。便对影闻声，蓬山不远，环佩水风响。
摸鱼儿|买陂塘旋栽杨柳，田家小小成务。一年清景君须记，大胜草烟花雨。冰冱渚。把一片玻璃，围护琼瑶屿。钩帘独语。是天富吾家，地输清供，种种出奇趣。桑榆乐，造物而今已许。一竿自惜归吕。圭塘欸乃烟波曲，却作腐儒章句。尊有醑。是波若神汤，世与诗同谱。谁能复古。且池上观梅，炉中煨芋，灯下治书圃。
摸鱼儿|记瓜花那年时节，幽踪作弄心眼。明河自古无风浪，偏是断槎难挽。凉讯缓。问寂寞黄姑，可耐河东岸。天涯念远。祗恨水双湾，俗尘一点，秋诺暗留恋。纤云翳，不似巫山一段。鹊桥秀语吟惯。神仙欢会年年准，那怅会期缘短。缘未浅。泻万古秋声，都作寻常看。初弦月转。照机杼谁家，愁丝怨缕，织锦燕新换。
摸鱼儿|澹月轻烟，断桥深巷，可忆当年张绪。玉人来处风敲竹，小玉半开朱户。消魂处。舌绣红酣，琐帐摧私语。横波相许。最怜是翠袖搊弦，独自歌金缕。伤情路。碧苑金鸡啼曙。泪落珠衫油污。简点行装看绣簿，惟有断肠诗句。归梦去。恨不得离魂缩地和卿住。人生最苦。只几个黄昏，轻教断送，永夜潇潇雨。
摸鱼儿|买陂塘旋栽杨柳，新来已见成务。小山丛桂人如玉，何用为云为雨。怀北渚。怅渺渺予怀，目断游龙屿。凭谁寄语。正宋玉悲秋，桓温种木，妨我远游趣。西风劲，一鹤横空何许。匆匆月又南吕。崇台迥出云霄里，好是登高题句。时载醑。却不似香山，泪落琵琶谱。无多让古。有黄菊青松，寒香晚节，吾不负吾圃。
摸鱼儿|算餐英近成通例，人人都U馋口。尊前笑把西风吃，花种先分三亩。香在手。似仙灶烧丹味入流霞候。谁将趣凑。有擘蟹U阳，烹鱼宋嫂，分我一杯又。渊明节，从此东篱自守。枯肠秋色填够。霜华腴点琼浆腻，尽让老饕消受。将进酒。问嚼雪寒香可比梅花否。题糕节后。笑老可洋州，渭川千亩，辛苦一心咒。
摸鱼儿|罥今宵四厢花影，层层低拂浓绣。赚君来是珠江水，又到送君时候。珠泪有。怕一样啼多，减了鲛人瘦。灯魂红骤。怪点屟身轻，扶梯手涩，两两断肠够。天涯别，第一莫嫌中酒。梅边月姊私咒。楼阑百尺兜人住，也要片时将就。相记否。记那夕提鞋，那夕双携手。抵鬟亸袖。恁背语琵琶，潮生月堕，耐得五更久。
摸鱼儿|买陂塘旋栽杨柳，梦中还理家务。十年不到衡山麓，孤负楚云湘雨。苹映渚。渺杜若江蓠。香接烟霞屿。口心相语。为蝇骥东西，云龙上下，误却钓游趣。生平志，愿识平舆二许。煌煌岳降申吕。集词敬为先生寿，博得月章星句。毋我醑。只小草幽兰，心醉离骚谱。松存径古。待游遍西园，荷锄归去，吾亦爱吾圃。
摸鱼儿|一痕痕积沙吞岸，潮来犹是添涨。鲁个难返西崦景，空负恋红帘桁。山月上。抚对影头颅依旧风尘状。乾坤浩荡。拟棋局光阴，苹花心事，并入五湖桨。从来错，塞海排山冥想。邓林中道捐杖。焦头烂额终何补，赢得狂名强项。君莫忘。斫地王郎，几个留天壤。魑魅魍魉。算禹鼎图形，山经写貌，千古耿尘坱。
摸鱼儿|恁纤纤两头兜起，芳心收束无限。吴侬错认瓢儿菜，怎把冰绡轻换。君试看。看洛浦瑶姬罗袜凌波飐。莲娃手软。是底处携来，并刀似雪，劈破八蚕茧。堪怜处，一约冰丝宛转。鸳鸯湖上常见。莲房露冷从伊坠，祇觉粉深红浅。分两瓣。算一瓣侬心，一瓣如卿面。香薰不断。似双合柔荑，佛前祷告，莫逐绮霞散。
撷芳词|雨将歇。烟半没。露出些儿山顶月。倚空楼。望归舟。楚天人远，巫峡春愁。悠。悠。江树杪。离恨杳。最是风尘人易老。面含羞。泪空流。区区富贵，几个长收。休。休。
撷芳词|晶帘控。花阴动。西邻旧日曾窥宋。青鸾悄。窗纱窈。阿环来未，密香须到。早。早。早。烟鬟重。湘裙纵。何时待赋朝云梦。银河皎。红墙绕。明珠十斛，买他偕老。少。少。少。
撷芳词|关云黑。边沙白。金仙一去无消息。谁家唱。筝弦响。敕勒声声，月斜毡帐。狂踪迹。无人识。行歌带索长安陌。高楼上。凭阑望。皂雕没处，飞狐上党。
撷芳词|晴光漏。清阴昼。风吹细縠双纹皱。春波影，秋波映。一片香云，游鱼惯认。横钗溜。连钱覆。殷勤粉饵烦纤手。波痕定。波心并。嗔郎惊散，邀郎闲凭。
撷芳词|肠九曲。愁偏足。何时惊醒红尘宿。深夜静。纱窗凭。莲花漏滴，芭蕉露冷。听。听。听。罡风酷。催人促。无端失我庭前玉。青鸾问。琼宫信。柔丝怎理，梦魂难稳。恨。恨。恨。
撼庭秋|疏篱人菊同瘦，月细秋凉后。寒蛩咽语，梧桐落叶，怎消残酒。水云天远，山河路断，眉头添皱。念慈母孤坟，荧荧点点，有花开否？
新荷叶|物盛还衰，眼看春叶秋萁。贵贱交情，翟公门外人稀。酒酣耳热，又何须幽愤裁诗。茂林修竹，小园曲径疏篱。秋以为期。西风黄菊开时。拄杖敲门，从他颠倒裳衣。去年堪笑，醉题诗醒后方知。而今东望，心随去鸟先飞。
新荷叶|拆尽秋千，一春花事都休。午梦初回，约黄慵去梳头。偶寻小径，惹游丝点地生愁。赤栏桥外，风过甚处香浮。早是临流。田田新缀轻沤。翠鸟窥鱼，被他遮住难偷。今番漫折，闹红时须泛扁舟。数声水调，碧筒润取歌喉。
新雁过妆楼|半掩莓苔。重阳过幽花淡日初开。美人芳草，随意变做秋怀。品第杨妃西子样，记曾细写小名佳。费差排。映帘傍槛，无数金钗。遥燐芙蓉杜若，定卸香断浦，毁貌荒涯。未如三径，篱外縠剪绡裁。西风又吹瘦影，送黄蝶依依飞去来。问情里，更夜阑相对，月地霜阶。
新雁过妆楼|小队西风，年年是秋晴一字排空。自春别去，应讶战血飞红。羡而无家天地外，计程万顷水云中。又相逢乱山画角，身世霜枫。人言潇湘似玉，问翠苔夜宿，曾梦卢龙。万方多难，何地更著渔翁。声声唤人泪落，况铁甲沙场书未通。三更雨，正向南飞去，千岩佛钟。
新雁过妆楼|一卷云烟。非名手焉能大笔如椽。天家华胄，洒洒脱出尘缘。花草吴宫凋落尽，怆人只有石头禅。那还怜。南朝旧恨，燕子新笺。萧萧疏林断石，似天台雁宕，古洞寒泉。王孙草绿，几日匝地漫天。未知头陀寄兴，看豪素超超逾米颠。空叹息自皇王三五，代代桑田。
新雁过妆楼|梦醒芙蓉。风檐近浑疑佩玉丁东。翠微流水，都是惜别行踪。宋玉秋花相比瘦，赋情更苦似秋浓。小黄昏，绀云暮合，不见征鸿。宜城当时放客，认燕泥旧迹，返照楼空。夜阑心事，灯外败壁哀蛩。江寒夜枫怨落，怕流作题情肠断红。行云远，料澹蛾人在，秋香月中。
新雁过妆楼|莫比花看，枝叶里分明细蹙冰纨。挤来挨去，有意辏做团圞。粉脸轻匀妆镜内，肉红渐抹口脂间。两三番。借霞染雪，微换芳颜。怜渠风帆浪舶，惯傍珠倚玉，渡海波寒。梦隔家乡，来伴数曲栏干。蛾眉虽悔淡扫，又羞学葵榴太晕丹。无人采，怕露深难滚，懒上钗幡。
新雁过妆楼|一点灵光，轮回万劫，胎卵湿化无歇。苦海无涯，生灭甚时彻。无根四大非坚固，恋此个形骸何太拙。把浮沉世梦磨开，慧剑割断根孽。逍遥物外生涯，随分乐天知命，闲伴风月。抱守元阳，神气自交结。乾坤倒颠翻离坎，这既济天然非扭捏。有春生夏长秋成，万汇一气无别。
新雁过妆楼|檐泪汛澜。添新绿帘前露立烟鬟。滕薛争先，不知多少琅玕。洗梦溪声千尺落，偎人襟暖半床宽。水云寒。红鱼白磬，断续更阑。归山。吟壶纵小，计催诗剪烛，难得偷闲。对影成双，灯前未感孤单。明朝随分俯仰好，弃置鞭梢兼扇纨。青蓑笠，趁涧痕添涨，准备投竿。
新雁过妆楼|何事深垂。芳径外，随意舞絮横飞。旧游无据，新燕惯把人欺。遮尽花痕君不觉，黄昏隐约护灯儿。慢招携。脱巾挽髻，呼博弹棋。却疑频频欲卷，任画楼雨隔，半桁凄迷。夜来酒倦，消受几缕香丝。庾郎风味似减，漫轻搭银钩系翠思。湘人远，念夜深梦返，带月掀时。
无愁可解|愚弄世人，造物何意。悲欢离合生死。乾坤一网罗，被笼罩孰可避。白发朱颜弹指事。往矣流光流水。不遇著却相忘，遇着始见，老到我你。忆昔总角嬉游，生如寄蜉蝣外家檐里。茑萝随树到，两母相随又逝。觅食饥驱况往里。冷暖相知才半。雨窗话剪烛，真如梦醒，纵无酒许心醉。
无闷|一棹西泠，苍翠四合，中有幽人独语。怯御道官槐，咽寒高处。日暮秋山驿路。莫认是临歧阳关谱。抱故宫红叶，寻消问息，几经风露。谁诉。甚凄楚。岂懊恼西风，尽情倾吐。算曾蜕初衣，也緌冠素。自怨齐宫鬓薄，奈还有歌声招人妒。算绝调弦谱中郎，毕竟知音迟暮。
早梅芳|柳初妍，花渐好。可恨行期到。落梅香尽，澹月朦胧影微照。风帘银烛暗，露幕金花小。纵离歌缓唱，残角又霜晓。琐窗前，秦吉了。促上长安道。扬鞭西去，几点稀星尚云表。去程疑是梦，宿酒昏情抱。凤楼空，琼箫声渐杳。
早梅芳|玉肌清，冰魂瘦。忽见浓阴覆。深深庭院，一树垂垂伴晴昼。枝头青子结，叶底繁英透。试凌波微展，小摘纤纤手。缀如珠，匀似豆。曾撚妆台石。晶盘初荐，较前酸楚应非旧。盐和商相鼎，齿软吴姬口。问东风并蒂犹存否。
明月逐人来|长空云净，六街人静。扶残醉良宵共趁。碧虚缥缈，天远清光近。匝地琼瑶双影。秋思谁家，四面红墙掩映。偏今夕金吾犹禁。玉楼深锁，不放仙郎进。铁笛一声酒醒。
春云怨|刍尼晓U。喜好音传到，泥金三捷。奈是隔墙春色，细雨杏花人自折。揽镜含矉，挑灯匀泪，似梦如尘最凄切。逐客天涯，愁人楼上，两地共呜咽。逢人强解眉头结。试轻罗小扇，佯遮双蝶。梁燕金堂污泥黦。妒煞呢喃，两两于飞，向人痴绝。雨柳腰纤，露桃肌瘦，此恨向谁诉说。
春云怨|心情似昨。识桄榔庵底，一囊丘壑。雨洗平蛮碑额，铜鼓唱声歌不恶。送客南还，凤凰山曲，十二雕栏斗红药。铁石肝肠，龙蛇翰墨，肯负旧时诺。新酥试饼玻璃薄。更洞庭春色，词人风味，画舫沿流江畔泊。酒语凄然，半入浔阳，夜深弦索。绿鬓何如，青衫在此，泪与晚潮并落。
春从天上来|绿鬓凋零。看几度人间春蝶秋萤。天地为室，山海为屏。收浩气入沉冥。便囊金探尽，犹自有诗笔通灵。谢红尘。且游心汗漫，濯发清泠。平生眼中豪杰，试屈指年来，稀似晨星。虎豹关深，风波路远，幽梦不到王庭。任浮云千变，青山色万古长青。醉魂醒。有寒镫一点，相伴荧荧。
春从天上来|年少孙郎。算才地风流，合让伊行。思清零雨，笔挟秋霜。佳句题遍吴阊。似方子当日，擘麒麟高宴仙乡。奏新词，有停云芝盖，隔水松簧。更饶大乔国色，俨麻姑玉女，矑盼清扬。钿翠轻飞，裙波小皱，人前微曳霓裳。捧流霞一酌，擎来味尽作沙糖。尽疏狂。任红尘人世，弹指沧桑。
春从天上来|乐道安贫。叹自古英雄，林下无人。满堂金玉，谓授儿孙。毕竟与属亲。问当初无物，被贪爱引入迷津。早抽身。向槐安宫内，刚恁劳神。朝菌蟪蛄短景，又岂信壶中，别有长春。暂游万里，少别千年，归去跨凤骖麟。念浮生一瞬，几度见沧浪扬尘。莫因循。彼空华扬艳，轻丧天真。
春从天上来|紫陌春情。慢额裹春纱，自饷春耕。小梅春瘦，细草春明，春田步步春生。记那年春好，向春燕说破春情。到于今想春笺春泪，都化春冰。怜春痛春春几，被一片春烟，锁住春莺。赠与春侬，递将春你，是侬是你春灵。算春头春尾，也难算春梦春醒。甚春魔，做一春春病，春误双卿。
春从天上来|绮户祥烟。正身退功成，部曲萧闲。豫章旌节，淮海歌弦。手持半壁江天。问先生何事，人未老偃仰平泉。乐清时，羡宾朋北海，丝竹东山。松径药栏楚楚，听瀑布潺湲，映带奇峦。花舞毬场，云凝金埒，侯鲭法酝开筵。戏斑衣进酒，列棨戟七叶貂蝉。醉酡颜。餐梨旧事，辟谷当年。
春从天上来|既悟尘缘，摆爱海恩山，蜗利蝇名。乐然拂袖，绝虑忘情。熟境慎勿牵萦。抱始终一志，但兀兀莫问途程。处无为，挨潇潇洒洒，静静清清。闲中做成修炼，炼百脉通流，四体和平。虎绕龙蟠，气结神凝，大丹一粒圆成。引灵童歌舞，瑞云房满酌瑶觥。兴无穷，保深根固蒂，久视长生。
春从天上来|罗绮深宫。记紫袖双垂，当日昭容。锦对香重，彤管春融。帝座一点云红。正台门事简，更捷奏清昼相同。听钧天，侍瀛池内宴，长乐歌钟。回头五云双阙，恍天上繁华，玉殿珠栊。白发归来，昆明灰冷，十年一梦无踪。写杜娘哀怨，和泪把弹与孤鸿。淡长空。看五陵何似，无树秋风。
春光好|烧蜡烛，照银屏。袖罗轻。暗忆扁舟下绿汀。布帆声。新月半明半暗，浮云旋散旋生。只有些微看不见，两三星。
春光好|长干道，啭春莺。景清明。一霎啼鹃风雨里，短长亭。丽赋遥忆兰成。韶光好艳锦新绫。鹃唤春归莺劝住，总关情。
春光好|槐阴密，蔗浆寒。荔枝丹。珍重主人怜客意，荐雕盘。多情翠袖凭栏。晚妆罢谁与共欢。帘卷玉钩风细细，敛眉山。
春光好|天如水，月如钩。正新秋。月影参差人窈窕，小红楼。如今往事悠悠。楼前水肠断东流。旧物忍看金约腕，玉搔头。
春光好|春渐暖，草初齐。小桥西。雨过夭桃已满枝。听莺啼。记取相逢时候，垂杨染就仙衣。独立不知斜日晚，咏新诗。
春光好|春罗薄，酒醒寒，梦初残。欹枕片时云雨事，已关山。楼上斜日阑干，楼前路曾试雕鞍。拚却一襟怀远泪，倚阑看。
春光好|冰肌玉骨精神。不风尘。昨夜窗前都折尽，忽疑君。清泪拂拂沾巾。谁相念折赠芳春。羌管休吹别塞曲，有人听。
春光好|如眉月，罨轻寒。怯更残。数点流萤秋影瘦，落屏山。依旧昨夜阑干。杨丝弱不系金鞍。小叠蛮笺书恨字，付谁看。
春晓曲|瑶轩绮槛春风度。柳垂烟，花带露。半闲鸳被怯馀寒，燕子时来窥绣户。
春晓曲|小屏山上西江曲。深处落梅寒簌簌。晓鉴菱开赭粉红，残灯穗卷香脂绿。草头阶刬袜钗金，花里碧钩幡胜玉。绕凤双簧蜡炙新，早春惊破霜溪竹。
春草碧|请为游子吟，嗟翠痕浣波，芳意横路。堪肠断，是后日行迹，此朝南浦。临分怨啼，黯离色销魂自古。天澹绿芜，颙情望，泪阁九秋雨。行处。最鞭闻马嘶，见大堤沽客，汉上游女。春如醉，漠漠曲尘里，倚阑无语。关河梦惊，诉衷曲归时记否。独恨子规，催人返，又催去。
春风袅娜|世间闲日月，甚处能长。棋半局，海生霜。醉山公偏记酿王事业，小槽红滴，就卧何妨。推枕闻炊，结茅量笏，屏当精庐花正忙。仙格中人故超诣，风尘外物自清章。却忆扬州烟景，客怀无那，安排向春海茫茫。歌串细，领巾香。宜餐秀色，合付王昌。看欲笑时，闲情体贴，正无人处，密意商量。蓬壶非远，便双成瑶阙，酒粘花压，应也相当。
春风袅娜|挂千丝金嫩，梦锁离愁。舒宛转，引温柔。逞风情漫舞，夕阳芳草，晓妆楼上，新雨梢头。画舸曾停，朱阑偏倚，带绾同心姑许留。碧浪莺声意无限，红桥帘影泪难收。还想灵和旧侣，当年好景，任摇曳莫莫休休。秋千架，女儿毬。凭谁细写，一样绸缪。载酒临花，紫凝烟幂，并镳题叶，绿满春稠。行人回首，对垂杨城郭，晴霞返照，生怕魂钩。
昭君怨|学道须凭一志。无志难逃生死。对境志如山。自然安。万法不离清净。性定方能得命。会得这玄空。道必通。
昭君怨|绿遍垂杨远岸。一夜翠痕都减。鸳梦住江南。又春三。三月东风吹瘦。记得别伊时候。罗帐泪偷垂。小鬟知。
昭君怨|锦簇花团轻幰。双马如飞莎阪。坠珥不须停。玉珑玲。前日学堂见惯。今日教堂觌面。金戒半消磨。奈卿何。
昭君怨|莺啭上林春软。蝉噪隋堤秋晚。一样系兴亡。碧丝长。夜雨盈盈千颗。点点清波滴破。不但翠眉嚬。泪珠匀。
昭君怨|我爱怀仁冬月。U暖窗明堪歇。天意不教闲。过南山。东去西来非愿。海角天涯将遍。道果尚难成。又登程。
昭君怨|沙岸涨痕一画。昨夜水消三尺。移过橛头船。蓼花边。背了半蓑烟雨。网唤渔娘同举。客棹指天涯。不如他。
昭君怨|昼永蝉声庭院。人倦懒摇团扇。小景写潇湘。自生凉。帘外蹴花双燕。帘下有人同见。宝篆拆官黄。炷熏香。
昭君怨|灯垩人如魍魉。楼胁街如游蟒。何物系人街。一双鞋。莫认天如深爪。莫任思如丰草。倾酒向空肠。作沧浪。
昭君怨|不为儿缝军服。亲向沙场驰逐。一杖老关河。赵婆婆。天下皆知侗母。今又名传王女。史册写双枪。吐光芒。
昭君怨|未达难通天令。谁解洞中生静。道在有无间。隔千山。去住绝疑心定。任运逍遥随命。终日不迷南。更何参。
昭君怨|去岁银山塔上。今岁金山塔上。屈指到泉江。再重阳。有菊不妨同戴。有酒不妨同醉。嘉客与佳宾。两俱新。
昭君怨|昨夜风鞭雨打。金屋晓来飘瓦。尺土葬鹅衣。哭江妃。正是天寒日暮。空谷佳人何处。云鬓惜馀香。试啼妆。
昭君怨|一片青铜如月。照出妾颜如雪。雪月两堪夸。胜如花。背地檀郎情顾。恰似鸳鸯两个。含笑倚郎肩。月中仙。
昭君怨|如此尘寰休问。且把银壶共尽。莫放酒杯休。洗闲愁。知己畅谈肝胆。共负中兴百感。聚会本无常。惜流光。
昭君怨|船过柳湾亭曲。万叶圆荷浮绿。月照水珠明。一池星。光透玻璃香蒂。梦入藕丝中戏。却上小金台。怕归来。
昭君怨|歌舞籍中第一。情致人间第一。年纪不多儿。尽娇痴。昨夜华严阁下。今夜海棠洞下。多少别离情。泪盈盈。
昼夜乐|秀香家住桃花径。算神仙才堪并。层波细剪明眸，腻玉圆搓素颈。爱把歌喉当筵逞。遏天边，乱云愁凝。言语似娇莺，一声声堪听。洞房饮散帘帏静。拥香衾欢心称。金炉麝袅青烟，凤帐烛摇红影。无限狂心乘酒兴。这欢娱渐入嘉景。犹自怨邻鸡，道秋宵不永。
昼夜乐|济川旧愿何时了。怅极浦，余残照。天涯望眼虚悬，江上愁心孤悄。鲎背影斜寒正峭。试指点远山痕小。待说与惊波，有樯乌能晓。半江秋色栏腰绕。暮云连，乱流渺。寄身一例漂萍，别恨暗牵芳草。问讯行人无恙也，恁此去马当风饱。奈殢雨昏烟，又错疑归鸟。
昼夜乐|当年邂逅南楼遇。得几日团圞聚。可怜一晌欢悰，争敌经年离绪。怨柳啼花朝复暮。又卷起画桥晴絮。妒煞木兰舟，只摇将人去。春情合向春皇诉。记前盟，忍孤负。算来芳草天涯，甚地不留客住。一缕香魂风飏起，待飏到画船停处。不怕别离多，怕华年虚度。
昼锦堂|思纵步，时自驻篮舆，策杖荒郊。为有柔荑可坐，野菜时挑。思忆家山行乐处，片心时逐野云飘。歌长铗遥寄故人，归路赋隐辞招。
暗香|朔风正峭。又一篷夜雪，江空人杳。几片冻鸥，不管残寒下云表。休讶潘郎鬓点，算愁外青山俱老。望万里湿粉乾坤，疑是素蟾照。欹帽。更一啸。指石际冷枫，惨绿多少。软红尽扫。犹胜当年剡溪棹。赢得闲身画里，知碧宇琼楼重到。甚峡影悬似练，玉龙自绕。
暗香|溶溶夜色。向苔阶小立，临风横笛。香袭素裾，珠U盈盈忍攀摘。最爱孤林淡月，写清韵疏帘吟笔。卷绣幕，玉蝶飞来，春影堕文席。南国，境沉寂。正瘐岭梦回，冻雪犹积。翠弦欲泣，历尽冰霜不堪忆。还剩一枝瘦骨，疏竹外石寒溪碧。闲看取潇洒致，冷情自得。
暗香|县花谁葺。记满庭燕麦，朱扉斜阖。妙手作新，公馆青红晓云湿。天际疏星趁马，帘昼隙冰弦三叠。尽换却吴水吴烟，桃李靓春靥。风急。送帆叶。正雁水夜清，卧虹平帖。软红路接。涂粉闱深早催入。怀暖天香宴果，花队簇轻轩银蜡。更问讯湖上柳，两堤翠匝。
暗香|东风正恶。算几回吹老，南枝残萼。水浅月黄，长是先春自开落。二百年前旧梦，早冷却栖香罗幕。但剩得片片倩魂，和雪渡溪彴。依约。共瘦削。便撩乱乡愁，驿使难托，鸾笺罢写。闲杀何郎旧池阁。休摘苔枝碎玉，怕中有归来辽鹤。万一向寒夜里，伴人寂寞。
暗香|淡妆浓抹。甚瘦琼尚带，一痕残雪。浅薄东风，却恐铅华易衰歇。珍重芳心未变，千里梦故人轻别。看冻雨洒遍胭脂，清韵更愁绝。炉爇。火初活。荡玉女酒魂，沁入花骨，海珊夜折。笑嚼流霞弄明月。歌罢双声绛树，骑紫凤归来瑶阙。漫寂寞空自赋广平冷铁。
暗香|晓霜一色。正恁时陇上，征人横笛。驿使不来，借问孤芳为谁折。休说和羹未晚，都付与逋仙吟笔。算只是，野店疏篱，樵子共争席。寒圃，众籁寂。想暗里度香，万斛堆积。恼他鼻观，巡索还无最堪忆。萼绿堂前一笑，封老干苔青莓碧。春漏也，应念我要归未得。
暗香|扑衣风峭。正短篷载酒，冲寒寻到。唤醒眠鸥，来认堤边晋时棹。漠漠冻云送暝，漏澹影不多斜照。待玉龙起舞尊前，煨叶暖清醥。鸿爪。留还好。算擘笺斗韵，雅游未了。倪迂笔妙。肯替荒寒写新稿。难得谪仙逸兴，便岁阑还约幽讨。惹离愁何处也，寺钟催早。
暗香|朱檐争摘。看赤琼琢就，垂垂珠菂。艳极更娇，樊素香唇略堪匹。公子金衣旧族，记生小曾经相识。有底恨玉椀晶盘，红泪贮涓滴。鹦粒。酒边拾。爱一捻艳脂，染成颜色。梦中小婢。何处青衣费寻觅。今日同参玉板，还检点绮词呈佛。问彩伴红玉可，绿珠难及。
暗香|莲花八叶。堕世尘不受墉城仙接。的的檀心，清露玉房晓檀浥。来是芗林天姊，休误了兰香芳牒。尽奇绝，白地光明，净相起眉睫。遗褋。浪霅霅，甚澧浦路遥，桂棹愁涉。花身危立，莫莫风潮作舟楫。闻道九疑仙侣，已不是玉严金帖。又静夜，缄密意，瓣香深擪。
暗香|冰花炯炯。记那回占断，春风鳌顶。独抱寒香，得意西湖酒初醒。为问玉堂富贵，争得似山中深靓。向岁晚，竹翠松苍，闲伴一枝冷。南浦，水万顷。想月湿断矶，云弄疏影。粉英落尽。孤鹤长鸣夜方永。将见青青似豆，又迤逦传黄风景。听报道催去也，再调玉鼎。
暗香疏影|昏黄淡月。浸水边篱下，缟衣莹洁。仙骨珊珊，占断小园风景别。认取朦胧影子，娴雅处丰姿清绝。恍又是水面低窥，窗外一枝瞥。羞与众芳摇落，孤高竟不与众芳争悦。冷淡生涯，冰玉精神，耐到东风时节。巡檐写出罗浮稿，忍便共凡花轻折。任横斜素壁移灯，印上半林香雪。
曲游春|花月谁家院，尽燕云俦侣，来往如织。绿鬓年芳，祗岁华偷掷，流光驹隙。天外云山隔。待独步夕阳横笛。又弯弯月照高楼，卷入珠帘颜色。紫陌。垂杨摇碧。换几度寻春，玉辔珠勒。幽怨重提，怕山河泪渍，古今愁叠。边土伤蚕食。来故国于今寥寂。便梦中飞渡胡天，何由见得。
曲游春|面郭青山睡，又满汀烟絮，芳意销歇。试看春衫，已清明时候，嫩寒犹怯。历历琼华劫，费叶底黄鹂饶舌。待再过杜若晴洲，应忆去年三月。此别，花开谁折。到梅子黄时，红泪还热。崔护重来，纵桃夭未改，旧题都灭。还鼓横塘楫，怕一树丁香凝结。算几多醉墨狂尘，有人细说。
曲游春|未尽相思债，奈者番重被，烟雨罗织。偶误前期，便羞含半面，忍藏云隙？试着疏帘隔。怕听见恼人渔笛。更怕他雪后孤山，梅蕊暗分颜色。远陌，湖灯摇碧。算成串霜珠，犹受风勒。不肯窥人，是瑶池浴罢，暂笼香幂？桂下曾初食。有百味生于清寂。纵万年一个轮回，也须守得。
曲游春|倦洗筝琶耳。向旧家池馆，耽弄秋色。丛桂留人，散幽香时度，小窗帘隙。酽酽荒波碧。空流转年涯无息。看断肠几树斜阳，都是别离踪迹。赋笔。工愁无力。念词侣飘萧，欢事难觅。满地江湖，几邻莺结舍，槛鸥分席。津鼓催征客。又一舸西风潮汐。怕再来认取鸿泥，故情暗惜。
曲玉管|倦侣旗林，浮生翳叶，依然入夏吟身好。总为当年齐女，宫怨难销。说无聊。阁阁蛙争，营营蝇集，早秋信息凭谁报。咽征吟商，曲曲高处琴调。尽逍遥。隔道虫天，也留得残声摇曳，料难雪唱云酬，生愁仗马同嘲。土风操。尚幺弦张起，自诉南冠心事，几番蛩絮，几度螳惊，漫怪牢骚。
更漏子|竹风轻，花雨细。门外韶光馀几。莺啭树，燕栖梁。倚窗人意长。孤衾薄。闲楼阁。万种心情难说。一阵阵，一声声。凄清不忍听。
更漏子|烛消红，窗送白。冷落一衾寒色。鸦唤起，马U行。月来衣上明。酒香唇，妆印臂。亿共人人睡。魂蝶乱，梦鸾孤。知他睡也无。
更漏子|菊花残，梨叶堕。可惜良辰虚过。新酒熟，绮筵开。不辞红玉杯。蜀弦高，羌管脆。慢飐舞娥香袂。君莫笑，醉乡人。熙熙长似春。
更漏子|北池花，西苑柳。东府桐阴玉甃。昆池水，汉时功。莲房坠粉红。红粉女。莲心苦。留得残荷疏雨。孤枕上，小楼头。从春听到秋。
更漏子|柳花风，梧叶雨，来去鹧鸪飞住。烟远近，暮凄迷，初荷绽上衣。蛙鼓歇，低萤灭，窗外枝凝露跌。村鸡起，小灯红，有人独倚栊。
更漏子|金雀钗，红粉面，花里暂时相见。知我意，感君怜，此情须问天。香作穗，蜡成泪，还似两人心意。山枕腻，锦衾寒，觉来更漏残。
更漏子|相见稀，相忆久，眉浅淡烟如柳。垂翠幕，结同心，待郎熏绣衾。城上月，白如雪，蝉鬓美人愁绝。宫树暗，鹊桥横，玉签初报明。
更漏子|旧愁人，新愁月。同是黄昏时节。人不见，月偏明。除非倩梦寻。寒衾拥。愁难送。不到四更无梦。莲漏滴，乳鸦啼。梦儿能几时。
更漏子|翠U疏，丹槲老。万事不如归好。虫唧唧，雁嗷嗷。碧天无限高。倚阑望。江海上，落日寒云莽苍。望不极，思何深。沧波千万层。
更漏子|绿阴浓，红雨乱。无奈春归人远。梁燕去，塞鸿来。闲阶生暗苔。长亭路。分襟处。惆怅画屏烟树。流水远，夕阳沉。倚栏千里心。
更漏子|一团脓，三寸气。使作还同傀儡。夸体段，骋风流。人人不肯休。白玉肌，红粉脸。尽是浮华妆点。皮肉烂，血津干。荒郊你试看。
更漏子|爇金炉。围绣幄。闲展小屏山幅。桃脸破，杏妆残。单衣怯晓寒。前时节。匆匆别。戍角频年吹彻。香叠垒，燕调雏。人还如燕无。
更漏子|亸吟鞭，欹醉帽。行尽关山古道。霜满地，水平田。雁儿声在天。北沙门，南浦岸。望得眼穿肠断。桐树巷，梦云楼。玉儿应也愁。
更漏子|南浦西曛。映卸帆隔坞，去楫临津。一剪春波，满堤芳草，离觞未饮先醺。歧路执手，殷勤题襟双泪痕。正裙腰绿罨，带眼香移，罗荐轻分。同浣劫后京尘。记听鹂三海，信马千门。甲舞丁歌，白云黄竹，昆仑睡醒曾闻。今宵远水荒村。追寻。劳梦魂。待随君去也，画里吴船，难溯江云。
更漏子|月朦胧，灯摇曳。掩映画船佳丽。莹酒色，腻花香。轻风送夜凉。呼回棹，人声扰。笛韵临风袅袅。筵乍散，曲初终。闲情笑语中。
更漏子|楚天低，云叶莹。飞过画楼还凝。兰口蹙，雪牙攒。一声春月寒。灯才莹。香初烬。又被子规催紧。最是你，柰何人。临岐波眼频。
更漏子|雨丝丝，风细细。尽是消魂滋味。风细细，雨丝丝。相思十二时。我忆君，君忆我。两意一无不可。君忆我，我忆君。愁肠似转轮。
更漏子|杜陵春，秦树晚。伤别更堪临远。南去信，欲凭谁。归鸿多北归。小桃枝，红蓓发。今夜昔时风月。休苦意，说相思。少情人不知。
更漏子|月华清，桐荫厚，剪剪清风盈袖。悬烛盏，惹流萤，手谈对石枰。失连城，得丸邑，观者嗤之何急！有U妇，促人归，留萤独自飞。
更漏子|绮钱窗，棋子褥。天气乍凉还燠。焚甲馢，熨单衣。秋盆茉莉稀。香奁句，相思泪。桐叶上头题字。持画扇，扑流萤。愁看织女星。
更漏子|玉钩裁，罗袜浅。心事漫拈针线。钗半亸，鬓慵梳。新来消瘦无。江南路。花无数。春梦不知何处。帘影转，瞑禽西。看看眉黛低。
更漏子|玉箫闲，清韵咽。人倚画阑愁绝。云恼月，月羞云。半溪梅影昏。恨春风，萧散后。夜夜数残更漏。情悄悄，思依依。天寒一雁飞。
更漏子|倚南风，开长日。占炎蒸三月力。笼浅碧，荡深红。星垣名与同。泛远香，延凉月。雨时行飘绛雪。栽上苑，伴朱衣。草诏凤凰池。
更漏子|绣罗垂，花蜡换。问夜何其将半。侵舄履，促杯盘。留欢不作难。令随阄，歌应弹。舞按霓裳前段。翻翠袖，怯春寒。玉阑风牡丹。
更漏子|旧欢娱，新怅望，拥鼻含嚬楼上。浓柳翠，晚霞微，江鸥接翼飞。帘半卷，屏斜掩，远岫参差迷眼。歌满耳，酒盈尊，前非不要论。
更漏子|趁墟来，归峒去。几阵绿榕丝雨。敲社鼓，唱巫歌。阴风生薜萝。行不得。炎方客。江上越禽声急。云惨淡，树模糊。征帆天外孤。
最高楼|微吟罢，我亦去钱唐。宦海路茫茫。春寒容易吴蚕死，秋风依旧越禽忙。酒鳞边，灯影背，细思量。且莫说长安萝补屋。更莫忆长沙人倚玉。尘世事总堪伤。孤衾不暖残年梦，征衣空叠旧时香。算前途，须忍泪，过潇湘。
最高楼|无边恨，所恨鬓生华，不是恨无家。夜寒萧瑟鸦栖树，秋深郭索蟹行沙问何如，排蚁阵，闹蜂衙？身赛过阴晴风雨表手写诗词歌赋稿愚也直，大而夸。新来功课唯观海，旧时勋业是栽花。信人间，真有个，枣如瓜。
最高楼|儒家业，未老遂幽栖。鸥鸟共忘机。小楼过雨清风入，虚窗映日远山低。昼迟迟，堪对酒，更弹棋。也不羡侯门珠履客。也不羡石家金谷苑。花月在，自相宜。勤耕早办租和税，高眠莫问是还非。任登临，云起处，燕来时。
最高楼|长沙客，宁食武昌鱼。未觉故人疏。归舟唤醒乡关梦，宾筵容揽使君须。听民谣，今五绔，昔无襦。待留与南州谈盛事，更恰好南楼逢老子。明月夜，古来无。江头春草迷鹦鹉，幕中秋水映芙蕖。绿尊倾，红袖舞，醉时扶。
最高楼|周郎后，直数到清真。君莫是前身。八音相应谐韶乐，一声未了落梁尘。笑而今，轻郢客，重巴人。只少个绿珠横玉笛。更少个雪儿弹锦瑟。欺贺晏，压黄秦。可怜樵唱并菱曲，不逢御手与龙巾。且醉眠，篷底月，瓮间春。
最高楼|天津市，镫火隘通衢。中有隐人居。一枝漫拟同巢父，千间犹欲庇寒儒。是谁能，将此意，写成图。想时傍元规楼畔坐。又还著元龙楼上卧。风月夜，啸歌徐。海波宽处驯鸥鸟，芸笺香里伴蟫鱼。问先生，秦火后，读何书。
月上海棠|西风暗里窥窗牖。小庭闲独立夕阳久。花落金钱，露葵开药栏如绣。关情处自叹吾衰白首。暂来蝴蝶黄昏候。对深杯辜负红酥手。消受清芬，怎当他凉侵衫袖。秋云外，几层家山是否。
月上海棠|画廊曲曲通金井。卷湘帘月照流苏冷。人睡桃笙，最贪看遍身花影。钗横处，盘手灵蛇委枕。香沉小鸭馀残饼。镜台边早沁明朝粉。好梦中间，料应知有人厮近。那知被，梦里人儿惊寝。
月上海棠|杜鹃声里垂杨暮。恨匆匆远送郎行处。握手临岐，欲将双泪啼为雨。留君住。博得片时欢聚。片时无计堪留住。奈东风反把郎吹去。妾靠东风，今朝却被东风误。落花飞絮。都是相思路。
月上海棠|酒杯何似浮名好。一入枯肠泰山小。唤醒梦中身，鶗鴂数声春晓。昂头处，几点青山屋杪。人生得计鱼游沼。视过眼光阴向来少。须卜一枝安，笑月底惊乌三绕。无穷事，毕竟何时是了。
月上海棠|腰支懒对垂杨舞。换新妆未改旧眉妩。揽起云鬟，甚他乡绿断归路。今何许，禁体犹分丽句。借花供奉娇无语。乞宫亭写作传杯侣。不怨飘零，有东风替人作主。低徊处，彷佛南朝规矩。
月上海棠|东墙浩月移花影。是谁人宜此良宵景。把酒吟秋，有娇红助侬诗兴。高歌唱，未识海棠曾听。频唤花仙花不应。这宿酲醉到何时醒。辗转回思，想嫦娥共伊清韵。待醉了，好去同游幻境。
月上海棠|海棠红润经宵雨。吐萼垂丝万千缕。桃李炫新妆，惟觉粉羞脂污。倾城号端拟云章乞与。连年不共花为主。笑暂返家园似羁旅。银烛照开尊，任此夕酣歌狂舞。天明也又踏东华尘土。
月下笛|细雨催晴，残阳还在，柳阴深处。红衰绿减，争倩春幡遮护。流莺低诉韶华换，问此日东风谁主。纵江南芳草，还生那省，踏青情绪。吹远。愁何许。奈不见春归，怎教春住。春词谁读。新声空忆金缕。断肠烟景分明在，更梦落梨花一树。自冷淡，向银篝，怯伴帘栊薄暮。
月下笛|水玉调弦，金渊照影，抱琴呼友。放歌皓首。怕冰蟾笑孤瘦。湖山清响依然在，问莺燕今犹是否。便龟池送老，龙唇写韵，长啸挥手。归后。停云旧。道误拟陶潜，映门无柳。烟波自有。钓徒添个闲叟。江关不为悲摇落，赋哀怨兰成恨久。试徽外断肠声，如见觥船泛酒。
月下笛|笋里云孤，樨屏月满，故人何处。流光过羽，种珠兰渐成树。黄楼鹤返无消息，纵有梦难寻去路。趁西风捎到，天边雁字，写人心绪。心绪。凭君诉。甚世味苓连，老来尝苦。还惊战鼓，筑城愁里同住。江潭露柳多摇落，剩几个吟秋伴侣。盼再晤紫霞仙，吹笛苹洲按谱。
月下笛|绣额云横，银钩月小，绿杨庭院。疏明满幅，永昼未忺高卷。爱空纹巧匀曲波，弄晴日色花阴转。任筛金影碎，轻敲檐玉，碍双飞燕。凝见。窗留篆影，六曲雕阑，翠深绛浅。香风暗度，不隔娇松莺啭。似无情重雾下垂，嫩桃想像添笑脸。望瑶阶窣地双鸳，注盼金莲远。
月下笛|柳暗春汀，红亭别酒，去年今日。相思苦，又见柔条弄颜色。屐痕听说浑无定，早踏遍江南塞北。柘西偏精舍，多应冷却，画帘云石。凄恻。青禽翼。盼不到休文，近来消息。丹枫八测。甚时重挂吟席。莫教只恋东华住，便忘了苹洲夜笛。约共尔翠竿持，铰U波心泛宅。
月下笛|昏黑关河，软红人海，十年呼友。琴心剑首。和他恩怨都瘦。吴霜燕月层层梦，也照过青衫泪否。怎盟鸥万里，蜑篷烧烛，雪华如手。茗后。同怀旧。感建业春芜，灵和秋柳。清愁漫有。玉箫吹得成叟。仙天睡了禅天坐，悄不信蛮天住久。算难遇是知音，且向花前酹酒。
月下笛|流水荒湾，孤蓬又倚，旅魂凄断。红舷扣缓，玉钩芳思催变。题糕人去欧盟冷，倩谁问堤阴旧馆。叹孤城寂寞，琼箫歌罢，野笳惊换。桥畔。秋声战。似小队弓刀，阵云零乱。团鸦噪晚，柳丝凋翠谁绾。西风十里扬州路，听呜咽寒潮弄远。怕青鬓对吴钩，一夜霜华浸满。
月下笛|作就轻阴，留花不放，似愁花谢。春心暗逗，自叠宫衣小窗下。陇头驿使何须问，待消受脂香粉麝。漫惊回梦雨，西窗剪烛，苦吟深夜。珠泻。纷飘瓦。正闭置重帷，晚妆初卸。空阶淅沥，笛声谁共描写。园林终有开时候，玉蝶罗浮更休忆，扬州东阁，往时情话。
月下笛|野馆寒轻，春衫乍减，倦闻鹃语。斜阳外无限离愁乱飞絮。寻芳尚记西园路，问燕子春还几许。正津亭潮满，苍烟一碧，峭孤帆去。回顾。苹花渡。叹送尽流红，旧情难诉。渔村蟹舍，伴人惟是鸥鹭。一舸长日依烟水，那更识飘零小杜。漫伫立，数归心，肠断孤山细雨。
月下笛|荒砌偎霜，空帘吊月，背人低语。伶俜念汝。絮西风甚情绪。红闺刀尺新来懒，只道是敲屏残雨。奈宵寒初紧，秋心搅碎，蜡泪啼曙。休误。牵愁住。便锦字千回，鸾肠难诉。笙歌夜午。空房谁问鸳杼。湖山拚付雕笼戏，算赚取销金几度。付倦客怨天涯，秋共王孙老去。
月下笛|谢氏诸昆，梁园胜侣，莺时俱集。花舆锦辔，踏遍春山晴碧。问湖边烟雨楼台，乱峰犹认南朝迹。正寻芳未倦，绿杨桥畔宝蟾初觌。鹊炉拥道，看清光如水，水光还射。坐列氍歈，共把瑶觥欢吸。笑庾公楼上横床，爱子野风前弄笛。待归来还怕杏园客散花叹息。
月下笛|此月多情，应如看月，那人何处。羁雌最苦。绕空枝，动鳏绪。荒庭巡遍仍难睡，看衰叶随衣乱舞。把青扉闭了，珠帘垂下，夜色仍度。无据。长门赋。叹四屋黄金，起尘如许。刀环望绝，照愁明镜千古。关山无限惟秋到，问离恨人间共否。只除是，断续谯城角，似和悲语。
月下笛|兰畹金荃，霏香秀笔，几人吾友。空华转首。飞来瑶想都瘦。红云懒向仙龛住，尚记得三生事否。想醉魂曾到，骊宫雪舞，寸珠归手。定后。情禅旧。写南渡乌丝，压他苏柳。侬家也有。洞庭添个渔叟。海天万古生明月，怎一件青琴葬久。只休学郁轮袍，甘向长安侑酒。
月下笛|画稿丛残，河山吊影，霣星如雨。哀蝉怨语。曳残声，过枝去。嫦娥应悔偷灵药，镜尘海缘愁万缕。怅碧天雁杳，书空无字，极望霞路。虚伫。云高处。漫类比龙鸾，巧输鹦鹉。惊弦散羽。断鸿凄唳何许。商音休聒离人耳，问法曲今犹记否。夜风悄送，隔墙鼾响，暗共萤度。
月下笛|明月诗仙，长江谪宦，古祠高岫。携尊酹酒。憎命文章世偏寿。孤情合证维摩诘，想浣笔冰瓯雪窦。共江山胜迹，长留诗卷，几曾虚负。知否。屠龙手。早遁迹空王，梵云华首。郊寒是友。苦吟终让君瘦。我来恰值繁霜节，试唤起精魂似旧。更长啸叩微茫，还恐推敲未就。
月中桂|浩浩灵源，自先天恍惚，难貌形状。殊非想像，罢兔角龟毛，头头分朗。百般呈伎俩，尽分外无风起浪。截断亡羊路，山云野水，相与复相忘。神光照应无方。示灰寒地文，舒缓天壤。低头放杖。便击木无声，敲空作响。不须求罔象。得自在无拘纵放。信手拈来，用如意宝珠无尽藏。
月华清|一点灵光，千回沦落，四生六道游遍。苦海淹流，几许改头更面。谅四大虚幼无根，出没甚流星飞电。无限。递来往奇臭，枯荣迁变。识破般般不恋。悟梦蝶灯蛾，超生专擅。密扣玄关，摧挫寸心千炼。炼得显元初洒落，展入地升天体现。一贯。傲神通挥霍，清凉风扇。
月华清|椒殿含春，兰汤试暖，华清鸾驭曾迓。一掬鸳波，还见粉云吹麝。倚丹台金屋装成，漱灵液仙源流下。罗帕。待凝脂净拭，翠蛾重画。妙舞霓裳未罢。甚咫尺延秋，夜乌啼乍。水上黄虬，容易倩魂惊化。访前尘香泽仍留，诉长恨哀湍空泻。愁惹。付宫花红处，白头闲话。
月华清|暖翠帘栊，烛光摇曳，百五韶光佳丽。归燕依人，飞破炉烟香气。过残寒垂柳阴中，更绿到阑干第几。闲倚。看多情暮景，怀人触绪。向感瑶章枉寄。怅咫尺非遥，云天迢递。闺阁无双，笑掩女郎哪比。漫回首天际妆楼，想人在银屏近底。帘外。疏棂正淡月，夜凉如此。
月华清|高密名门，阳陵仙裔，眉寿宾筵鱼雅。礼法师师，穆若清风林下。曾偕历夫子骖鸾，更看到郎君行马。聊且向燕南赵北，作枌榆社。髫年调护萱慈，效纳肝故事，并刀直划。彤管流传，永作贤媛嘉话。到晚来随意含饴，了不用封书还鲊。图写谢庭，群屐趋斟琼斝。
月华清|空翠分烟，秋痕蘸水，芦湾篷背低亚。照影盟心，恰好镜澜堪借。向回汀蓦地寻来，倚柔舻消然歌罢。吟社。唤香山玉局，紫鸾飞下。我亦幽怀暗写。听灵苑清钟，旧欢都谢。修竹祠荒，争得澹妆人迓。待安排画鹢闲身，尽消领冷鸥情话。休暇。奈文书遮眼，漏沈遥夜。
月华清|十二调筝，十三结绣，闻道广寒宫远。才得到内家金屋，御前亲选。小名儿挂在前头，凝盼着中涓呼唤。依恋。望巷边竹叶，羊车冉冉。底说玉环红汗。奈支持瘦骨，花寒欲颤。方信广寒，只在鱼镮深院。猛听却五凤楼钟。刚催到嫦娥相伴。清怨。问守宫砂在，几时能换。
月华清|澄采鸾飞，清华蟾素，小楼依约帘卷。吹换西风，指屈过期秋半。倦客醉杨柳梢头，怨女恋凤凰枝畔。回盼。对姮娥影照，迷离玉殿。顿警芸窗漏暖。渐镜敛霜华，靓妆偏绽。不到昏黄，已够骚人魂断。怕玄兔碎捣菱花，招翠袖掩藏纨扇。偷玩。趁团圞留取，莫教斜转。
月华清|瑟瑟秋声，萧萧天籁，满庭摇落空翠。数遍丹枫，不见叶间题字。人何处千里婵娟，愁不断一江流水。遥睇。见征鸿几点，碧天无际。怅望月中仙桂。问窃药佳人，谁与同岁。把镜当空，照尽别离情意。心里恨莫结丁香，琴上曲休弹秋思。怕里。又悲来老却，兰台公子。
月宫春|昏黄云月有无中，一树露桃浓。疏烟淡淡袅晴空。去住任春风。朱丝漫绾双鸦髻，人独立石畔阑干东。停箫负手醉芳丛。玉靥背花红。
月宫春|昨宵雨脚引如绳。泥潦过荒塍。忽看霁月羼华灯。曼衍戏偏呈。年年此夕同斟酌，谁识刀聚散无凭。风吹桂粟晓寒凝。残梦尚瞢腾。
有有令|离肠断续。随汝逐风尘，怎生情转酷。才是西风紧，不忍汝龟儿缩。算只教我去无妨，问能记否，家人叮嘱。太促。相依未足。须共恨恨他空腹。素带宽来何用，汝可多多束。吾今饱暖羹粥，美言感触。君去矣，任吾陋俗。
望云涯引|秋容江上，岸花老，苹洲白。露湿蒹葭，浦屿渐增寒色。闲渔唱晚，鹜雁惊飞处，映远碛。数点轻帆，送天际归客。凤台人散，漫回首。沈消息。素鲤无凭，楼上暮云凝碧。时向西风下，认远笛。宋玉悲怀，未信金樽消得。
望云间|双阙苕峣，仙驭往来瀛洲，天恃屏藩。想觚棱四起，风动星旋。环佩摇时叠响，铢衣舞罢生寒。怅尘寰遥隔，羽翼难凭，凝眺潸然。孤踪自省，寂寞空床，玉壶滴尽更阑。心似流波东逝，长日无还。离去正逢花好，归时莫放春闲。梦魂苒苒，昨宵飞度，绝险关山。
望仙门|昨夜相思梦未成，过三更。今朝两眼不分明，漠难醒。莫问愁多少，量来叠叠层层。恨他樊素忒无情。与春行。剩我苦零丁。
望梅花|春草全无消息，腊雪犹馀踪迹。越岭寒枝香自折，冷艳奇芳堪惜。何事寿阳无处觅，吹入谁家横笛。
望梅花|一阳初起。暖力未胜寒气。堪赏素华长独秀，不并开红抽紫。青帝只应怜洁白，不使雷同众卉。淡然难比。粉蝶岂知芳蕊。半夜卷帘如乍失，只在银蟾影里。残雪枝头君认取，自有清香旖旎。
望江东|浮生聚遇浑无据，原只合秋中圄。可怜误到桃花渡，消尽了香春雨。人间已没相思处，谁更有相思句？回缰凉到山中住，种一片相思树。
望江怨|闲池阁。淡冶秋眉比春薄。孤颦屏一角。绿鬟轻绾檀心错。宝钗落。梦入水云乡，晚风何处泊。
望海潮|路穷天出，涛生崖断，何人开辟初蒙。襟扼浙闽，屏藩吴楚，重关远控蛮賨。岩壑暮云封。看浮尘洗净，山海真容。独上谯楼极目，雨后气犹雄。蟠江夜走螭龙。阅南来舟楫，东鲁歌钟。布袜青鞋，餐霞饮露，三生又蹑樵踪。往事付冥鸿。向人间俛仰，白首飞蓬。惟有中天古月，冷照碧芙蓉。
望海潮|蠡湖珠月，鄱阳风信，连天九派东流。前浦射蛟，孤亭送客，高城自古江洲。挥手四弦秋。怕夜深商妇，移近空舟。万里之官，千山遮断望京楼。依然楚尾吴头。惹寻常倦旅，满目闲愁。残照乱鸦，一春梦雨，何人举酒相酬。烟水助清游。向戍笳声里，随分夷犹。从此机心尽矣，人事问沙鸥。
望海潮|山光凝翠，川容如画，名都自古并州。箫鼓沸天，弓刀似水，连营十万貔貅。金骑走长楸。少年人一一，锦带吴钩。路入榆关，雁飞汾水正宜秋。追思昔日风流。有儒将醉吟，才子狂游。松偃旧亭，城高故国，空馀舞榭歌楼。方面倚贤侯。便恐为霖雨，归去难留。好向西溪，恣携弦管宴兰舟。
望海潮|青烟散后，绿云重绾，今来欲见何缘。每约花时，共听莺处，将归几度留连。冰玉语空传。信书生薄命，自古而然。谁遣刚风，无端吹折到青莲。品题真负当年。倩泪痕和酒，滴醒长眠。香令还家，粉郎依旧，知他一笑幽泉。慧业定生天，怕柔肠侠骨，难忘人间。莫更多情，漫劳天上葬神仙。
望海潮|彭泽秋高，河阳春满，者番传遍三饶。待诏当门，尊君环郭，羽毛想像云霄。苏海与韩潮。有丰湖韵事，湘水歌谣。贤吏甘棠，儿童竹马喜今朝。执鞭愿附词曹。奈风尘老我，何处推敲。西出渭城，南来明月，韶光易把人抛。天外忆王乔。叹谁言河广，曾不容刀。安得望耕亭畔，晨夕许诛茅。
望海潮|梅英疏淡，冰澌溶泄，东风暗换年华。金谷俊游，铜驼巷陌，新晴细履平沙。长记误随车，正絮翻蝶舞，芳思交加。柳下桃蹊，乱分春色到人家。西园夜饮鸣笳。有华灯碍月，飞盖妨花。兰苑未空，行人渐老，重来是事堪嗟。烟暝酒旗斜，但倚楼极目，时见栖鸦。无奈归心，暗随流水到天涯。
望海潮|彩筒角黍，兰桡画舫，佳时竟吊沅湘。古意未收，新愁又起，断魂流水茫茫。堪笑又堪伤。有临皋仙子，连璧檀郎。暗约同归，远烟深处开沧浪。倚楼魂已飞扬。共偷挥玉箸，痛饮霞觞。烟水无情，揉花碎玉，空馀怨抑凄凉。杨谢旧遗芳。算世间纵有，不恁非常。但看芙蓉并蒂，他日一双双。
望湘人|又嬉春画鼓，迎岁绣幡，半湖灯舫相倚。响竹惊鸦，素波泛蚁。草草辛盘风味。六博酣歌，判教忘了，征途憔悴。任远空一抹烟痕，冷却君山眉翠。乘兴船窗更启。待桃符句索，彩毫闲试。奈天角孤云，尚隔故园千里。吟香旧馆玉笺谁寄。几日新韶弹指。嘱好梦今夜先归，看取梅花开未。
望湘人|怕商音短气，尊酒动愁，海天沉梦千里。野勒苍烟，棹迷远水，念旧有时私倚。蠹墨重镌，爨桐新引，芳蘅遥寄。尽高木截竹吹云，谱入伤秋心泪。应自风流未坠，奈龙华缥缈，不成回睇。写骚郁无端，恨满断香零翠。狂飙那管，玉楼昏醉，早觉花深无地。莫问讯十载南荒，但看人间何世。
望湘人|到君生寒里，寒尽春边，惺惺还自分晓。烟水无涯，关河何处，长是梦魂飞绕。任不归来，也堪信宿，柰他幽悄。尽江南草长鱼肥，难把寸心灰了。历尽墟烟晚照，更天低月暗，风凄云窅。脉脉自孤征，冷觑垂杨栖鸟。随处生缘，暂时留恋，只爱桃英娇小。问他日万片秋声，谁领取江天缥渺。
望湘人|正黄花旧日，红豆一灯，故人书到乡县。溅渌铜瓶，醉香玉茗，记挽虾蟆山半。一梦天荒，八年人老，蓬莱清浅。带泪痕回数，前生万劫，红羊难算。君抱湘云一片。叹如今未死，几时重见。便摧却亡新，未了范砖书卷。巴山路隔，洞庭波冷，夜雨伤心秋晚。倘岁暮有信江淹，幸托衡阳飞雁。
望远行|春日迟迟思寂寥，行客关山路遥。琼窗时听语莺娇，柳丝牵恨一条条。休晕绣，罢吹箫，貌逐残花暗凋。同心犹结旧裙腰，忍孤风月度良宵。
望远行|依然东野先生也，门径萧条如寄。谁家梁肉，到处笙歌，岂识广文风味。数朵黄花，点缀西风篱落。归去来兮，还未怪归来却剩，秋光无几。娓娓。剪烛窗前夜话，公瑾醇醪相对。此夕衔杯，昨朝倾盖，北地南天千里。我自渔舟醉舞，如君高致，休赋不才长弃。只襄阳耆老，暂栖衡泌。
望远行|太玄妙诀。悟来不须言说。心地豁然开觉。清凉内通彻。透五蕴山头，现出霜天皓月。照千古分明，无圆缺。赤子琳宫歇。敏把丹枝折。玩长春景界洞鉴离生灭。向无阴树下，独坐逍遥静绝。听无弦曲调，于中别。
望远行|青钱流地，更积满籯金玉。斡运营谋，无过是老郎惯熟。利收万倍，归来喜色津津，家道从兹，十分富足。好庆生辰，正属蕤宾月半馀。六飞蓂荚庭除。举盏祝寿，何如子孙，荣贵须臾。长是赖你，作个陆地仙客，行乐蓬壶。
望远行|岸柳初凋万缕金。枫芦交映气萧森。西风帘卷晚寒侵。黄花消瘦不胜簪。辽阳月，秣陵砧。自南自北雁无音。泠泠瑶瑟曲中心。青山江上几晴阴。
朝中措|仁安羌外战云屯。还忆故将军。独为渡河编筏。救伤抚病躬亲。文山武穆，平生宗仰，毕竟成仁。他日张齐合传，人间定有奇文。
朝中措|风帘交翠篆香飘。却暑卷轻绡。最好佳辰相近，寿觞对饮连宵。仙翁未老，云中跨凤，台上吹箫。看取他年荣事，鱼轩入侍涂椒。
朝中措|无言脉脉怨春迟。一种可怜枝。最是难忘情处，墙头微露些儿。十分细看，风流却在，一半开时。政要东风抬举，莫教吹破胭脂。
朝中措|画楼依旧锁秋阴。香断曲栏深。寒重晶帘犹卷，梦回金钿难寻。冰泉几举相怜，旧色风雨曾禁。多事额黄偷整，半妆描尽伤心。
朝中措|万鳞寒皱碧天纹。海气淡黄昏。沈睡鱼龙不醒，玉箫吹裂哀云。重帘掩梦，曲栏凭晚，又负芳樽。风雨无人管得，飞花试与敲门。
朝中措|开随律琯度芳辰。鲜艳见天真。不比浮花浪蕊，天教月月常新。蔷薇颜色，玫瑰态度，宝相精神。休数岁时月季，仙家栏槛长春。
朝中措|我来吊古傍隋宫。板渚雨蒙蒙。依旧平山堂外，淡烟疏柳长空。年年此地，漫天榆荚，著地东风。太息韶华几换，游人犹想仙翁。
朝中措|连延村落泣阳崖。川路到山回。竹树攒成风月，溪堂隔断尘埃。小亭幽圃，酴醾未过，芍药初开。驴上一壶春，主人莫厌重来。
朝中措|海棠如雪殿春馀。禽弄晚晴初。倦客长惭杜宇，佳辰且醉提壶。逍遥放浪，还他渔子，输与樵夫。一棹何时归去，扁舟终要江湖。
朝中措|桃源传自武陵翁。遥隔白云中。漫说人间无路，岂知一棹能通。红英夹岸，霞蒸远近，烂漫东风。将谓神仙别境，鸡鸣犬U还同。
朝中措|年年重五近佳辰。蒲艾一番新。满酌九霞香酝，寿君两鬓长春。闺中美秀，如何赋得，林下精神。早办□□布袄，共为云水闲人。
朝中措|雨馀清镜湛秋容。屏展九华峰。万里闲云散尽，半规凉月当空。楼高夜永，凭阑笑语，此际谁同。端有妙人携手，翛然归路凌风。
朝中措|烧灯已过禁烟前。春信递相传。柳暗乍迷津路，花暄欲照江天。天涯宾主，相逢老矣，一笑欢然。晚岁许同庐社，西风不买吴船。
朝中措|桂花庭院是蓬壶。行地列仙图。月姊搀先两日，捧觞来庆垂弧。埙篪伯仲，翁前再拜，彩袖嬉娱。人羡一经教子，君今满屋皆书。
朝中措|海棠零落U花繁。春意已将阑。予告恰当寒食，邀宾同赏芳园。湄湘台畔，杯盘楚楚，歌舞喧喧。预约牡丹开后，更须重倒清尊。
朝中措|年年羞插菊花游。华发不禁秋。此日遨头寻胜，消除万斛清愁。湿云凉雨南台上，歌动玉溪流。俯仰人间今古，多情破帽飕飕。
朝中措|系船沽酒碧帘坊。酒满胜鹅黄。醉后西园入梦，东风柳色花香。水浮天处，夕阳如锦，恰似鲈乡。中有忆人双泪，几时流到横塘。
朝中措|一番风月已平分。留得玉溪云。蔼蔼宾僚如故，东楼北海清尊。荷香凉透，柳阴深锁，翠袂珠裙。□到九重城里，才华好觐吾君。
朝中措|荷花香里藕丝风。人在水晶宫。天上桥成喜鹊，云边帆认归鸿。去天尺五城南杜，趣对柘袍红。若问安边长策，莫须浪说和戎。
朝中措|依微春绿遍江干。烟水小屏寒。惆怅雁行南北，新词不忍拈看。从今寄取，临风把酒，役梦忘飧。飞絮落花时候，扁舟也到孤山。
朝中措|双溪楼上凭栏时。潋滟泛金卮。醉到闹花深处，歌声遏住云飞。风流太守，鸾台家世，玉鉴丰姿。行奉紫泥褒诏，要看击浪天池。
朝中措|登临何处自销忧。直北看扬州。朱雀桥边晚市，石头城下新秋。昔人何在，悲凉故国，寂寞潮头。个是一场春梦，长江不住东流。
朝中措|丝丝寒雨湿遥空。残黛锁云中。只有沿堤杨柳，依前醉舞东风。清愁怎祓，香浮玉蕊，波泛金钟。曲水又逢元巳，衰颜我已成翁。
朝中措|池塘春草燕飞飞。人醉牡丹时。多少姚黄魏紫，搦成腻粉燕支。谪仙醉把平章看，晴影度帘迟。花外一声鶗鴂，柳边几个黄鹂。
朝中措|溶溶万里碧天清。一镜玉轮明。五色瑞华萦绕，璨然片片云英。浮光烂漫，银蟾煜煜，雾吹霞横。露冷风轻堪爱，澄辉远映蓬瀛。
朝中措|湖光染翠□□□。□□□□□。□爱江湖光景，不曾别做□□。□□□□，□□□□，□□侬家。醉卧水云□□，□□□□□□。
朝中措|前年初对大明宫。寒律转春风。几度乡关归梦，催成两鬓霜蓬。山州岁晚，还逢令节，空记前踪。莫遣酒兵相向，愁城生怕频攻。
朝中措|翰林豪放绝勾栏。风月感雕残。一旦荆溪仙子，笔头唤聚时间。锦袍如在，云山顿改，宛似当年。应笑U阳衰尉，鲇鱼依旧悬竿。
朝中措|鸣榔惊起鹭鸶飞。山远水弥弥。米贱茅柴酒美，霜清螃蟹螯肥。人生所贵，逍遥快意，此外皆非。却笑东山太傅，几曾梦见蓑衣。
朝中措|五湖烟水百花洲。别乘最风流。人道紫枢家世，清时衮衮公侯。名园绿水春无价，蜀锦舞缠头。眉寿年年今日，宝杯香霭飞浮。
朝中措|山矾风味更梨花。清白竞春华。试问西园清夜，何如山崦人家。楚东千嶂，吴江一棹，云路非赊。惟有相思两地，可怜淡月朝霞。
朝中措|冻云著地静无风。簌簌坠遥空。无限人间险秽，一时为尔包容。凭高试望，楼台改观，山径迷踪。唯有碧江千里，依然不住流东。
朝中措|漏云初见六花开。惊巧妒江梅。飘洒元戎小队，玉妆旌旆归来。恩同化手，春回陇亩，欢到尊罍。记取明朝登览，绿漪惟有秦淮。
朝中措|胸中尘土久无奇。今夕借清辉。歌纵群英诸彦，舞狂蕙带荷衣。鸳鸯湖上，波平岸远，酒酽鱼肥。好是中秋圆月，分明天下人知。
朝中措|金风一夜到天涯。锦瑟换年华。细雨凉柯密叶，依依漫咏蒹葭。寄怀冰玉，托踪萍影，追梦烟霞。怜取今朝翠鬓，莫伤明日黄花。
朝中措|山林钟鼎似无同。舒卷有穷通。洗出壶中三峡，帝城赢得从容。黄流乱注，狂澜既倒，砥柱能东。此际诞弥杯酒，宜歌风虎云龙。
朝天子|暖烘，醉客，逼匝的芳心动。雏莺声在小帘栊，唤醒花前梦。指甲纤柔，眉儿轻纵，和相思曲未终。玉葱，翠峰，娇怯琵琶重。
朝玉阶|惆怅凄凄秋暮天。萧条离别后，已经年。乌丝旧咏细生怜。梦魂飞故国不能前。无穷幽怨类啼鹃。总教多血泪，亦徒然。枝分连理绝姻缘。独窥天上月几回圆。
朝玉阶|春色欺人拂眼清。柳条绿丝软，雪花轻。黄金才钺掩银屏。阴沈深院静，语娇莺。美人春困宝钗横。惜花芳态，泪盈盈。风流何处最多情。千金一笑，须信倾城。
木兰花令|繁华催送。人世恍然真一梦。何处笙歌。水殿风来散败荷。饥乌啄肉。回首都亭三日哭。国破城空。残照千山泪点红。
木兰花令|听疏篱，风细动。欲画修眉愁粉重。怜薄命，惜多情，旧衣空晒斜阳冻。栖香往事无人共。何处残红堪独拥。飘零犹剩恋花心，双飞待印浓春梦。
木兰花令|独上小楼春欲暮，愁望玉关芳草路。消息断，不逢人，却敛细眉归绣户。坐看落花空叹息，罗袂湿班红泪滴。千山万水不曾行，魂梦欲教何处觅。
木兰花令|霜叶萧萧鸣屋角。黄昏陡觉罗衾薄。夜风摇动镇帷犀。酒醒梦回闻雪落。起来呵手画双鸦。醉脸轻匀衬眼霞。真态生香谁画得。玉如纤手嗅梅花。
木兰花慢|际河山两界，道此地，正文冲。才北渚离筵，南亭奔迓，终岁倥偬。风流故家从事，暂淹留莲幕簿书丛。更办锦笺诗句，笔端晕碧裁红。今朝寿席且从容。宾客喜相同。就雪蚁浮香，眉毫舒彩，莫放杯空。人生正须适意，尽冰梢蜡蒂未冲融。海曲尚存遗爱，稼齐自有春风。
木兰花慢|剖坤柔立象，太阴体，换三阳。因六变心虚，关开实腹，应候呈祥。冲和易灵变态，运圣功旋转斡天罡。消息栽培道化，六宫毂辏中央。融融品物含章。归土德，密收藏。性与命咸通，个中将养，气孕玄霜。香浮彩霞烜赫，混浩然纯粹散诸方。造化冥冥极妙，超凡不离玄黄。
木兰花慢|乱霞晴隔浦，正横笛暮江楼。看沙际潮回，城阴树暝，帆势遥收。湾头。数枝瘦柳，尚依稀认得去时舟。雁外心传锦字，鸥边梦阁离愁。凝眸。桂影碧空浮。谁共举琼瓯。问西湖今夜，几分明月，可似扬州。重游。待拌醉倒，怕石桥枫冷又深秋。折得芦花懒寄，絮云吹满芳洲。
木兰花慢|古繁华茂苑，是当日帝王州。咏人物鲜明，土风细腻，曾美诗流。寻幽。近香径处，聚莲娃钓叟簇汀洲。晴景吴波练静，万家绿水朱楼。凝旒。乃眷东南，思共理命贤侯。继梦得文章，乐天惠爱，布政优优。鳌头。况虚位久，遇名都胜景阻淹留。赢得兰堂酝酒，画船携妓欢游。
木兰花慢|问东风何似，早吹绿洞庭波。要催起江头，梅妆的皪，柳态婆娑。遥知玉墀鹓鹭，对青阳绿禁郁嵯峨。欢动云间阊阖，应收雪外蓬婆。谁将瑶瑟托湘娥。颖客播弦歌。向执法森然，寿星明处，陡顿春多。衡君也能三呼，更双成度曲奏云和。如许升平文物，仍逢混一山河。
木兰花慢|上卢沟一望，正红日破霜寒。尽渺渺飞烟，葱葱佳气，东海西山。依稀玉楼飞动，道五云深处是天关。柳外弓戈万骑，花边剑履千官。寒窗萤雪一生酸。富贵几曾看。问今日谁教，黄尘匹马，更上长安。空无语，还自笑。恐当年贡禹错弹冠。拟把繁华风景，和诗满载归鞍。
木兰花慢|爱吟休问瘦，为诗句几凭阑。有可画亭台，宜春帐箔，如寄身闲。胸中四时胜景，小蓬莱幻出五云间。一掬苹香暗沼，半梢松影虚坛。相看。倦羽久知还。回首鹭盟寒。记步屧寻云，呼灯听雨，越岭吴峦。幽情未应共懒，把周郎旧曲谱新翻。帘外垂杨自舞，为君时按弓弯。
木兰花慢|华鬘双妙影，甚奇笔一朝收。羡紫雾方回，天香旋降，几辈能修。难留。算来好景，又骖鸾人去冷琼楼。惆怅蘅芜梦渺，碧云西望悠悠。从头。展卷漫寻搜。韵事更谁俦。纵具馔深怀，点酥清致，无此绸缪。偕游得随坡老，便不因仙佛也千秋。多少沧桑旧感，消将潘鬓闲愁。
木兰花慢|忆当时颖脱，道情浓，世缘疏。爱古洞深溪，苍松翠柏，万景齐敷。箪瓢粗为遣日，乐贫闲况味胜莼芦。千古昏昏醉梦，廓然一旦樵苏。瑶图。宝箓幽微，精勤佩，未尝辜。庆灵验昭昭，心花灿灿，并没凋U。威雄猛持慧剑，屏三尸六贼泯狂徒。永保胎仙出入，往来紫府清都。
木兰花慢|笑多情明月，又随我，上扬州。爱十里珠帘，千钟美酒，百尺危楼。风流。聒天笳鼓，记茱萸漫下菊花酒。淮水东来渺渺，夕阳西去悠悠。巡游。当日锦帆收。翠柳缆龙舟。但老树寒蝉，荒祠野鼠，古渡闲鸥。娇羞。美人如玉，算吹箫座客不胜愁。未可腰钱鹤背，且将十万缠头。
木兰花慢|问东阑瘦雪，尚消得，几清明。是拆绣楼台，差池燕羽，佻巧鸠鸣。金铃。未知系处，更苍苔颠倒藉红英。禁断寻芳意绪，交加中酒心情。多生。有客惜香盟。愁检瘗花铭。渐数尽番风，强扶倭堕，还忍伶俜。阴晴。问春未准，怕到头开落总无声。梦里催归杜宇，香车不劝逢迎。
木兰花慢|好风流诗老，双鬓上，雪霜稠。忆少壮欢娱，呼鹰逐兔，走马飞球。春风断肠柔唱，拚千金一笑破娇羞。此日花时意气，当年梦里扬州。客床百尺卧危楼。往事总悠悠。把湖海人豪，消磨变换，洙泗天游。应知裂麻司业，为前时谏舌颇多愁。今去却堪痛饮，瓮头有酒频篘。
木兰花慢|爱金衣公子，偏占得，绿杨堤。喜蔼蔼韶光，熹熹曙色，恰恰娇啼。惊飞。踏翻花影，曳残声犹在画楼西。仙客词添琴谱，佳人梦断罗帏。庞眉。退叟命新题。雅宇重名姬。笑银蝶交关，青鸾相对，紫燕双栖。凄迷。暮年□□，向阴阴夏木听黄鹂。何必五更杜宇，张生已自言归。
木兰花慢|渺漳流东下，流不尽，古今情。记海上三山，云中双阙，当日南城。黄星。几年飞去，澹春阴平野草青青。冰井犹残石甃，露盘已失金茎。风流千古短歌行。慷慨缺壶声。想酾酒临江，赋诗鞍马，词气纵横。飘零。旧家王粲，似南飞乌鹊月三更。笑杀西园赋客，壮怀无复平生。
木兰花慢|喜花朝到了，记生日，有人同。正淑景迟迟，轻阴漠漠，雨渍晴烘。刚逢。一双社燕，想归来还认旧帘栊。挽住天仙飞佩，忍教长恨西东。偎红。切莫再飘蓬。把酒祝东风。倚秦嘉镜槛，年年岁岁，春意玲珑。吴侬几多艳福，海棠巢直是蕊珠宫。定有鹃情蝶思好，词勾惹惊鸿。
木兰花慢|明湖千万顷，正春晓镜奁张。看日脚烟浮，鱼天涨碧，鸥梦迷香。横塘。钿车绣幄，趁流苏髻子郁金裳。空翠遥分鬓影，乱红低飐钗梁。垂杨。嫩绿回黄。开燕剪弄莺簧。认第三桥外，花骢惯识，酒市深藏。匆忙。画船去也，渐钟催暝色入斜阳。银钥重关乍掩，半山皓月飞光。
木兰花慢|正萧条极目，秋欲尽，雁南归。又平野霜浓，孤村烟淡，触绪兴悲。寻诗。记携旧侣，好园林恁便绿阴稀。错认金章凤子，翻然飞上疏篱。凭伊。俊语堪思。声满树，醉休辞。叹旅褐栖尘，衰颜褪酒，憔悴谁知。雄姿。最怜汉武，对河汾草木也沾衣。莫恨风云气尽，还欣芳菊同时。
木兰花慢|出门揩倦眼，问春事，可谁酬。正拂帽烟丝，沾衣润绿，双桨微沤。红楼，乍寒乍冷，怕开帘人被落花羞。惊蝶难寻旧影，暮莺如咽枝头。沧州，怅惘前游。江海别，几经秋。傍斗牛北望，山颦水怨，日淡云收。东流，送春万里，向津桥人静忽沉忧。梅雨清和近也，白䯄曾许迟留。
木兰花慢|惯娇怜软惜，常欲自，拟嫦娥。向云母窗前，琉璃阶下，小步轻那。徘徊几回顾影，更喁喁私语意如何。恋此清光不寐，孤帏想也情多。乘槎隐隐隔明河。奈树影婆娑。看脸晕霞时，眼横波际，好景偏讹。欲凭广寒高处，问霓裳一曲待谁歌。今夜炤人两地，炤人还炤心么。
木兰花慢|烂云衢彩婺，和晓月，满庭闱。正梅粉香飘，林梢紫动，淑景初迟。观津盛传王氏，道孝心重见老莱衣。和气一家瑞霭，慈颜九十柔仪。香烧静院趁朝晖。未省杖扶持。纵德厚流长，遐龄能健，此事应稀。婆娑绿萱堂背，爱一竿苍竹六孙枝。照映西山秀色，年年翠点修眉。
木兰花慢|问东君何意，来几日，便言归。怅衰病襟怀，暄妍景物，正欲相依。狂风不知人苦，遣万红千紫一时飞。却见杨花才思，闲来萦绊晴晖。可人应试纻罗衣。底事雁书稀。望故里关河，云林杳霭，烟水霏微。多情已无聊赖，更扁舟孤负鳜鱼肥。想见洹溪松竹，绿阴笼满苔矶。
木兰花慢|对江云日暮，又那更夜如年。见霜满晴空，山衔星斗，月挂城垣。知心故人间阻，几何时尊酒会多贤。冷落巴山夜雨，凄凉剡水寒船。孱容羞睹镜中妍。远水与天连。怪梦有馀甜，酒无好味，诗不成篇。刀圭解生毛羽，向晨风飞傍彩云边。报道东君到也，一枝春信先传。
木兰花慢|水楼闲事了。忍回睇，问斜阳。但烟柳危阑，山芜故径，阅尽繁霜。沧江悄然卧晚，听中兴琶笛换伊凉。一瞑随尘万古，白云今是何乡。相望。天海共苔苍。弦敛赏音亡。剩岁寒心素，方怜同抱，遽泣孤芳。难忘。语秋雁旅，泊哀弦危柱暂成行。泪尽江湖断眼，马塍花为谁香。
木兰花慢|淡中庭暝色，初遣奠，夜寒凄。对草草杯盘，昏昏灯火，客里京师。比量旧年心事，笑蹉跎书剑向来非。谁着朱衣白兰，春风三拜龙墀。山妻稚子竟何为。温饱汝嘻嘻。怅故国丘山，苍烟乔木，卿月空辉。葵心要须倾日，道等闲休遣镜鸾知。自信苍颜如铁，不堪双鬓如丝。
木兰花慢|望紫云宫阙，曾出入更行游。向凤阁挥毫，龙墀曳履，籍甚清幽。千载明良庆会，天地德独抱寸心酬。鲁史专行笔削，虞廷迭和歌讴。华旃日侍岂番休。殿东头。朱扉黄阁，班行回回，岁月悠悠。遥想而今乐事，西苑畔碧树正清秋。玉醴长沾凤斝，绣袍紧趁龙辀。
木兰花慢|向沧江卧稳，又惊起，岁华添。笑周甲同贞，逢辰作健，佳气君先。观莲。酹杯问水，正田田摊破洗儿钱。长命瑶房缀缕，灵根玉井如船。髯仙。家世六桥边。市隐几经年。算西泠白燕，吴山玄鹤，有美难专。流连。酒旗戏鼓，把清愁分付断歌前。奇字殷墟惯写，异书邺架重编。
木兰花慢|自沈香梦断，风雨外失馀春。怅袍锦淋漓，金銮论奏，四海无人。蛾眉古来见妒，奈昭阳飞燕亦成尘。惟有空梁落月，至今能为传神。神游八表跨长鲸。谁是再来身。爱云月溪头，玉环一曲，笔力千钧。人间不堪著眼，但香名百世尚如新。乞我九霞蜚佩，梯空共上秋旻。
木兰花慢|万花深处隐，安一点世尘无。步翠麓幽寻，白云自在，流水萦纡。携歌缓游细赏，倩何人重写辋川图。迟日香生草木，淡风声和琴书。安居。歌引巾车。童放鹤我知鱼。看静里闲中，醒来醉后，乐意偏殊。桃源带春去远，有园林如此更何如。回首丹光满谷，恍然却是蓬壶。
木兰花慢|是何人弄笛，惊旅客，使魂销。想身外茫茫，行来踽踽，深巷迢迢。尘嚣。渐随夜杳，但霏霏露湿敝缊袍。空际几声颤响，悲凉更甚饧箫。难消。清泪如潮。空令我，酒频浇。有谁将命运，双肩担起，一手全操。徒劳。暗中摸索，奈千家闭户卧凉宵。试问一枝笛子，甚时吹到明朝。
木兰花慢|尽飘零尽了，何人解，当花看。正风避重帘，雨回深幕云护轻幡。寻他一春伴侣，只断红相识夕阳间。未忍无声委地，将低重又飞还。疏狂情性算凄凉，耐得到春阑。便月地和梅，花天伴雪，合称清寒。收将十分春恨，做一天愁影绕云山。看取青青池畔，泪痕点点凝斑。
木兰花慢|步凉飔绿野，□钟鼓□园林。有骑竹更生，扶藜未老，歌舞棠阴。金鞭半横玉带，烨神人风度五云深。大耐自应鹤骨，活人总是天心。寿蒲香晚尚堪斟。梧竹对潇森。早问道燕城，衣裁绣衮，台筑黄金。天瓢正消几滴，化中原焦土作甘霖。却伴赤松未晚，碧桃花下横琴。
木兰花慢|傍池阑倚遍，问山影是谁偷。但鹭敛琼丝，鸳藏绣羽，碍浴妨浮。寒流。暗冲片响，似犀椎带月静敲秋。因念凉荷院宇，粉丸曾泛金瓯。妆楼。晓涩翠罂油。倦鬓理还休。更有何意绪，怜他半夜，瓶破梅愁。红裯。泪干万点。待穿来寄与薄情收。只恐东风未转，误人日望归舟。
木兰花慢|拂尘笺蠹粉，卅年事，梦无痕。漫闾里浮沉，晴寮泼茗，水榭开尊。衡门。啸歌送老，恁司勋伤别复伤春。一律空中寄恨，竹U南北吟身。鲈莼。枉引归轮。经卷畔，暂相亲。便长教隔绝，杯盘草草，灯火昏昏。怀人。更悲逝者，叹延津龙合竟须分。寂历秋窗夜雨，品词好续灵芬。
木兰花慢|状骊歌慷慨，望天际，送君行。眇月窟张骞，雪山殷侑，虚擅英名。忠肝落落如铁，要无穷渤澥驱长鲸。笑指扶桑去路，等闲风浪谁惊。士当一节了平生。羞狗苟蝇营。仗雷电神威，风云圣算，何往无成。佳声定随潮信，报东夷重译觐来庭。好个皇朝盛事，毋忘纪石蓬瀛。
木兰花慢|自崆峒麦熟，耕犊满桔槔闲。笑吾党清谈，长衣櫑具，更进贤冠。仓皇庇公宇下，便秋风江上不惊寒。雪夜入三城易，槐阴护一家难。东山。零雨几时还。领客竹林间。看满座空尊，轻裘缓带，绿鬓朱颜。风流一笑余事，定碑金无恙庾家完。又赋南烹初食，明朝餐玉何山。
木兰花慢|尽飘萧梦雨，长只见，满平川。甚风若含愁，云如卷怨，咽吐流泉。惆怅红芳都尽，剩清阴树树渐深圆。黄透枝头梅子，风光不似从前。水痕红蕴夕阳妍。犹逊海霞鲜。看荷叶田田，莲心菂菂，荡湖烟。拣得藕花深处，扶残醉重上游船。莫问明朝天气，且从鸥鹭闲眠。
木兰花慢|耸仙姝螺髻，拥晴翠，立中流。看北固亭台，南徐壁坞，今古悠悠。轻帆趁潮晓渡，倚松寥高阁对清秋。寂寞江山踞虎，苍茫田地浮鸥。扁舟。去还留。临绝𪩘，俯沧洲。望东溟浩渺，鲸鲵蹴浪，海思云愁。严疆更无戎索，任修罗戈戟乱神州。庾信暮年词笔，哀吟岂独江头。
木兰花慢|问春风来处，可经过，几重山。惯偷揭珠帘，轻将离绪，逗入眉弯。机中制成锦字，更无人重到玉门关。架上鹦哥自语，梁间燕子知还。经年。渐减芳颜。愁不断，泪空潸。想东君恩重，料非薄幸，只是缘悭。妆台懒匀膏泽，盼书来重整旧云鬟。难得知心小婢，背人私祝刀环。
木兰花慢|爱承华詹尹，尽明略，更雄襟。甚潇洒清吟，半生梦寐，铜辇秋衾。莫论量，归计早，恐未容亭扁遂初心。共道东山丝竹，风云两袖商霖。春坊桃李清阴。气干郁千寻。看他日明堂，圆杈偃植，栋宇雄沉。家近上林春早，觉桂香浮酒动华簪。满酌一杯为寿鲁连不用千金。
木兰花慢|向风尘决计，急办取鹿皮冠。好濡足柴桑，褰裳谷口，掉首邯郸。长歌采薇竟去，指烟霞深处旧柴关。山雨代除荒径，春溪为浣尘衫。厌他拄笏对西山。兀兀一驼鞍。有锦水渔矶，黄山兔柴，洗眼重看。斜阳临风曳杖，值邻翁谈笑不知还。怕说车轮生耳，还教置辐河干。
木兰花慢|闭门春不管，又何处放春来。自卧雪西园，垂垂江树，空老莓苔。徘徊冷香水驿，甚长安花事等闲催。欲把一枝寄与，好风吹向谁开。安排涧曲林隈。寻蜡屐荐吟杯。叹旧家红萼，几番羌管，摇落池台高怀。岁寒共守，胜看人调鼎费羹材。认取逋山斜，月莫教鹤梦轻猜。
木兰花慢|话兴亡千古，试听取，是和非。爱海雨江风，娇莺雏凤，相和相催。泠泠一声徐起，坠梁尘不放彩云飞。按止玉纤牙拍，细倾万斛珠玑。又如辩士遇秦仪。六国等儿嬉。看捭阖纵横，东强西弱，一转危机。千人洗心倾耳，向花梢不觉月阴移。日日新声妙语，人间何事颦眉。
木兰花慢|午桥清夜饮，花露重烛光寒。约处处行歌，朝朝买酒，典却朝衫。尊前自堪一醉，但落红枝上不堪安。归去柳阴行月，酒醒画角声残。王官。难得似君闲。闲我见君难。记李陌看花，光阴冉冉，风雨番番。相逢故人又别，送君归斜日万重山。江上愁思满目，离离芳草平阑。
木兰花慢|耆英图画里，笙鹤拥，地行仙。是曾识旧家，南宫礼乐，绫U春筵。梅南早迎U辔，凛霜威风裁肃蛮烟。笑引霓旌绛节，归寻碧涧红泉。轩然。过却古稀年。窗户湿壶天。甚小车花外，醉呼麟脯，满泛金船。蒲轮书荣相锦，福苍生此笔健如椽。办了调元勋业，丹霞小住千年。
木兰花慢|乾坤秋更老，听鼓角，壮边声。纵马蹙重山，舟横沧海，戮虎诛鲸。笑入蛮烟瘴雾，看旌麾一举要澄清。仰报九重圣德，俯怜四海苍生。一尊别后短长亭。寒日促行程，甚翠袖停杯。红裙住舞，有语君听。鹏翼岂徒高举，卷天南地北日升平。记取归来时候，海棠风里相迎。
木兰花慢|黯云垂四野，徙倚处欲何之？想烂漫桃花，当时明月，我梦如诗。新荷露今在否？但空江芦荻殢孤飞。系取灞陵衰柳，那堪风雨征衣。狐疑鼠黠竞妍媸。故国乱山围。怕草草杯盘昏昏灯火，人事皆非。苍山老天坠处，料残生江海挂军持。回首向来幽径，苔深屐迹依稀。
木兰花慢|汉家糜粟诏，将不醉饱生灵。便收拾银瓶，当垆人去，春歇旗亭。渊明权停种秫，遍人间，暂学屈原醒。天子宜呼李白，妇人却笑刘伶。提葫芦更有谁听。爱酒已无星。想难变春江，蒲桃酿绿，空想芳馨。温存鸬鹚鹦鹉，且茶瓯淡对晚山青。但结秋风鱼梦，赐酺依旧沈冥。
木兰花慢|花枝临太液，解语入温柔。炫桂窟低迷，天香飘荡，倒影迟留。须知画图难足，更青山环抱帝王州。凤吹绕瀛洲。记水浅蓬莱，尘扬沧海，一醉都休。华胥梦，虽无迹，甚鼎湖龙去水空流。青鸟不来难问，玉妃几度仙游。
木兰花慢|觅梅花信息，拥吟袖暮鞭寒。自放鹤人归，月香水影，诗冷孤山。等闲。泮寒𪾢暖，看融城御水到人间。瓦陇竹根更好，柳边小驻游鞍。琅玕。半倚云湾。孤棹晚载诗还。是醉魂醒处，画桥第二，奁月初三。东阑。有人步玉，怪冰泥沁湿锦鹓斑。还见晴波涨绿，谢池梦草相关。
木兰花慢|访三溪旧隐，雁江上，鹤林前。任赖简池台，逍遥洞壑，无此清妍。晴川。带金绕绛，听渔歌唱起宋时船。幽讨如闻易学，卧游且伴琴眠。当年。谏草吟笺。辞斐亹，意缠绵。怅故山梦远，房州锢久，忠孝回天。依然。钧游旧迹，倚危亭愁思入孤烟。遗集难寻副墨，倦怀剩寄风泉。
木兰花慢|一上蒲东东岳，山头陡起神宫。有松柏参天，杏桃张锦，遍地春风。年年今朝此日，王孙仕女骤骄骢。十载妖兵乱国，一时豪杰潜踪。我为狂客气盈胸。起坐听晨钟。喜夜雨如酥，晓晴似拭，香火扬空。眼下太平可幸，官军分散息兵戎。剑戟变为农器，四民乐业无穷。
木兰花慢|积春情万叠，为谁向暮天飞。正大野沈冥，层楼远眺，几点峰低。堪悲。夕阳不见，料依然深隐大江西。未必无心出岫，谁教逐水流迟。凄迷。初夜待来时。那忍便相思。恨密意浓情，未能成雨，何况佳期。怜伊。海棠待放，乞春阴长护最繁枝。独向天东凝睇，明朝可幻霏微。
木兰花慢|劲姿寒不改，看随处，展秋容。任野圃移根，瑶阶对仗，古寺依筇。西风。自馨孤芳，把生涯枯菀付天公。翻笑餐英人换，匆忙流水游龙。篱东。把酒几回，逢往事，抵飘蓬。怅故国云沈，欢场电瞥，梦影重重。幽踪。且寻旧径，料黄花未厌白头翁。一片严霜冷月，心期画里相从。
木兰花慢|老来情味减，对别酒，怯流年。况屈指中秋，十分好月，不照人圆。无情水，都不管，共西风只管送归船。秋晚莼鲈江上，夜深儿女灯前。征衫，便好去朝天。玉殿正思贤。想夜半承明，留教视草，却遣筹边。长安故人问我，道愁肠殢酒只依然。目断秋霄落雁，醉来时响空弦。
木兰花慢|羡黄台公子，能办此淡中清。看璧月当胸，松风应手，一洗秦筝。都来四条弦上，有几家乐府几般声。秋水孤鸣老雁，春风百啭娇莺。嫩凉窗户酒初醒。特地为渠听。写江南江北，无穷意思，字字分明。悠扬博山烟底，把满怀幽恨一时平。长记曲终时候，钱塘暮雨潮生。
木兰花慢|问城南北柳，最好处，胜游乡。对湖水微茫，瑶翻碧潋，修禊浮觞。比量今春乐事，忆去年书剑共游梁。晓日繁台古寺，春风碧草宫墙。人生离别是寻常。两岁喜徜徉。更金缕新声，佳人锦瑟，踏遍春阳。多君岁寒心在，似西溪松柏郁苍苍。记得醉时笑语，梦回枕上犹香。
木笪|酒入愁肠，谁信道都做泪珠儿滴。又怎知道恁他忆。再相逢瘦了才信得。
杏花天|安排秀句描秋思。正沉吟湘毫欲试。风前红叶轻于纸。薄命生憎似此。堪惆怅美人独自。碧云杳佳期未至。有情尽解相思死。消得银钩几字。
杏花天|乍凉淅淅风生幕。人独在朱栏翠阁。吹箫信杳炉香薄。眉上新愁又觉。从前事拟将拼却。梦不断花梢柳萼。一杯睡起谁同酌。斜日阴阴转角。
杏花天|画堂帘幕香风细。郁郁南阳佳气。欢传吉梦占蛇虺。此日还当一岁。华筵外初随彩戏。早已似文姬聪慧。伫看色动门阑喜。便有乘龙佳婿。
杏花天|鬓棱初剪玉纤弱。早春入屏山四角。少年买困成欢谑。人在浓香绣幄。霜丝换梅残梦觉。夜寒重长安紫陌。东风入户先情薄。吹老灯花半萼。
杏花天|别时多少相思事，怎相见疑人到底。不将恩爱从头记，动不动冤家两字。重重束茧眉间缀，一句句微词诟詈。千回密恳红灯里，博不得些儿转意。
杏花天|鸦啼金井纱窗晓。掩重门梦回人悄。杏花一夜齐开了。付与斜阳芳草。曲江宴轮啼久杳。玉楼人眠多起少。枝上红香看渐耗。那更卖花声到。
杏花天|瘦桃艳李秾芳歇。又一霎花残月缺。天心不管人悲切。不铸黄金铸铁。心比似冰清玉洁。身比似浮萍落叶。免教日日肝肠结。生别何如死别。
杨柳枝|谁家笛里返生香？倾国风流解断肠。头白伤春无限思，不应此树管兴亡。
杨柳枝|仙乐春来按舞腰，清声偏似傍娇饶。应缘莺舌多情赖，长向双成说翠条。
杨柳枝|二月隋堤水皱池。流莺已在最高枝。一般飞絮无才思，却任东风刬地吹。
杨柳枝|雪絮相和减却春。楼台白日断歌尘。金鞭分道长楸去，莫笑章台旧舞人。
杨柳枝|嫩绿轻悬似缀旒，路人遥见隔宫楼。谁能更近丹墀种，解播皇风入九州。
杨柳枝|远峰涵碧水拖蓝，才放新青春已三。无那萦愁复萦恨，晓风残月忆江南。
杨柳枝|十首当年有旧词，唱青歌翠几无遗。未曾得向行人道，不为离情莫折伊。
杨柳枝|横笛吹花出汴州。长条抵死斗风柔。锦帆自解伤离别，无复春波断得愁。
杨柳枝|生绡十幅写苗条。骀荡春心记板桥。岂为闲情瑕白璧，莫倚纤腰笑折腰。
杨柳枝|桃源仙子不须夸，闻道惟栽一片花。何似浣纱溪畔住，绿阴相间两三家。
杨柳枝|国舞燕歌不自胜。隔年秋意忒分明。谁知销损双心后，不背牵牛目众星。
杨柳枝|不同桃李驻颜难，一色长条春未残。帘外子规啼不住，纷纷红雨倚栏看。
杨柳枝|已含离绪更含烟。万树园居带玉泉。莫问瑶池阿母事，新词凄绝鹧鸪天。
杨柳枝|苦为坠楼悲艳骨，甘从饿杀竞纤腰。倾城倾国都销歇，舞尽春风万万条。
杨柳枝|第一鹅黄映晓烟。梢长袅娜弄暄妍。待得浓阴满夏日，不如春月取人怜。
杨柳枝|柴扉常对后湖滨，咏得杨枝几曲新。叶落钟沈霜信早，黄公垆畔话前尘。
杨柳枝|北客还乡二十年。来时杨柳故堪怜。而今张绪生华发，手弄柔条一惘然。
杨柳枝|梦云无据黯魂销。又踏杨花过谢桥。通体禁风留不得，只怜麟带压愁腰。
杨柳枝|撼晚梳空不自持，与君同折上楼时。春风还有常情处，系得人心免别离。
杨柳枝|门前杨柳欲藏鸦。可恨萧郎不在家。妾有蛾眉如柳叶，郎今踪迹似杨花。
杨柳枝|惜取杨枝暮复朝，未经攀折欲魂消。闲中喜得无离别，缓步春风灞水桥。
杨柳枝|耐得繁霜未即枯。青芜国里两三株。莫教攀折行人手，留与千秋作画图。
杨柳枝|摇落江潭怨岁华。玉关不度被春遮。只闻张陆称交让，谁割清阴属两家。
杨柳枝|掩抑春心不自骄。故留青眼看儿曹。为谁玉立当风惯，笑与群芳较舞腰。
杨柳枝|十月漫天雪作花。柔条叶净剩枯杈。平桥野渡无人处，栖定冲寒数点鸦。
杨柳枝|刘白苏台总近时，当初章句是谁推。纤腰舞尽春杨柳，未有侬家一首诗。
杨柳枝|客泪休沾汉水滨，舞腰羞杀汉宫人。狂风更与回烟帚，扫尽繁花独占春。
杨柳枝|解冻风来末上青，解垂罗袖拜卿卿。无端袅娜临官路，舞送行人过一生。
杨柳枝|为有桥边拂面香，何曾自敢占流光。后庭玉树承恩泽，不信年华有断肠。
杨柳枝|一径梨花过雨沾，日华浮动碧丝帘。前轩插遍垂杨柳，看舞春风又画檐。
杨柳枝|媚眼蒙茸半入春，妆楼舞榭一时新。谁能更近苏台种，教得吴娃尽效颦。
杨柳枝|一掬风花付曲尘，江头无恙别来津。可怜攀折长条尽，才送行人又送春。
杨柳枝|拟倩游丝惹住春。踏摇时斗小腰身。榆钱买得抛家恨，一名思君清路尘。
杨柳枝|短长堤外短长条，新绿随风软浪摇。终是乳鸦啼不住，一春烟雨几魂销。
杨柳枝|莺梭燕剪两差池。织得霓旌卷凤旗。婀娜新华宫畔路，暗黄犹映万年枝。
杨柳枝|魏王堤暗雨垂垂，还似春残欲别时。传语西风且停待，黛残黄浅不禁吹。
杨柳枝|絮搏成U丝作旒。教睹官仪起凤楼。解识宦情如博塞，任他无蟹有监州。
杨柳枝|赋里长杨旧有名，即看眉样亦倾城。春风软入朝元阁，莫更思量作雨声。
杨柳枝|夹道青青到凤城。一般飞絮两般情。离筵见处泣相送，归鞍扑著喜相迎。
杨柳枝|残照西风又几年，渔洋诗句至今传。斑骓莫系堤边树，憔悴江潭倍可怜。
杨柳枝|支风给露逐时新。不管迎春管送春。象渡漓山曾手植，攀条陨涕更何人。
杨柳枝|阴阴垂柳乱蝉嘶，柳外娇莺自在啼。心事太平山色好，开轩坐到日沈西。
杨柳枝|百花开处明如锦，雨打风飘色乍消。谁似青青堤畔柳？轻盈长学楚宫腰。
杨柳枝|岸头柳色近鹅黄，丝短那堪别恨长。寄语东风休作态，天涯到处断人肠。
杨柳枝|玉门关外絮飞空，破虏营前昼影浓。可便消兵无好术，忍教攀折怨春风。
杨柳枝|钿晕罗衫尔许长。丝丝金线拂河梁。愁来未要并刀剪，如此相思断得肠。
杨柳枝|和雨和风镇日吹。才看起舞复低垂。轻狂不中花城选，惯为离人惹恨丝。
杨柳枝|雾撚烟搓一索春，年年长似染来新。应须唤作风流线，系得东西南北人。
杨柳枝|忆昔春风白下亭，桃红李白柳青青。繁华一梦今何在，露叶依稀似泪零。
杨柳枝|软舞差差过一生，家山破碎总心惊。新莺不管兴亡恨，飞上柔条故弄声。
杨柳枝|高秋萧瑟思何堪，昔树空悲忆汉南。任是婆娑生意尽，不辞风雪老江潭。
杨柳枝|老大逢春总恨春，绿杨阴里最愁人。旧游一别无因见，嫩叶如眉处处新。
杨柳枝|烟雨愁春不自持，朱门终日锁相思。如何咫尺银墙路，只放杨花入素帏。
杨柳枝|参差杨柳又如齐，二月雏莺上下栖。怪得多情青眼便，春风常笑雨常啼。
杨柳枝|春早持斋一月余，罗衣初试觅香车。丁宁夫婿严斋禁，顶上归来始破除。
杨柳枝|拂水摇烟积翠深，阖闾城外昼阴阴。花飞便作浮萍草，恰似侬家荡子心。
杨柳枝|人境陶庐最寂寥。五株低亚短长条。无端自署先生号，却被东风笑折腰。
杨柳枝|远接关河高接云，雨馀洗出半天津。牡丹不用相轻薄，自有清阴覆得人。
杨柳枝|掷尽榆钱送好春。弓弯舞袖斗时新。妆成未免多轻薄，牵惹香街十里尘。
杨柳枝|去岁今时别泪飘。夫君留向玉关遥。春风似为相思妾，吹动天涯万柳条。
杨柳枝|五柳先生门乍开，宅边植杖久徘徊。陌头遥认颜光禄，诘旦先乘瘦马来。
杨柳枝|火出心空树半残。尚垂青妩绾征鞍。紫骝嘶过花间去，错怨娇黄不耐攀。
杨柳枝|城外春风吹酒旗，行人挥袂日西时。长安陌上无穷树，唯有垂杨管别离。
杨柳枝|拟扫闲庭且置樽。天教酿雪易黄昏。游蜂缭绕难黏着，点破苍苔碧一痕。
杨柳枝|结带题巾恐未堪。芜城哀怨忆江南。春风虾菜亭边路，小借清阴积水潭。
杨柳枝|不胜幽怨只垂头，镇日风光水上楼。却为渔洋感摇落，秣陵烟景似残秋。
杨柳枝|金堤堤上一林烟，况近清明二月天。别有数枝遥望见，画桥南面拂秋千。
杨柳枝|宫样眉痕占早春，伤心南内更无人。灵和最是新栽种，只解风流不解颦。
杨柳枝|粘天U地太纤柔。不待临风始欲愁。阿亸声中横笛怨，舞低斜月水明楼。
杨柳枝|纤纤新翠带愁颦，零落弓弯旧舞人。底事临风眠未起，灵和不是汉时春。
杨柳枝|舞腰缤纷长乐东，柳间怅饮送春风。请君试望邯郸道，青门袅袅彻新丰。
杨柳枝|根U虽然傍浊河，无妨终日近笙歌。骖骖金带谁堪比，还笑黄莺不较多。
杨柳枝|画我裸身满贴花。梦能合体入仙家。风中自展千形状，玉骨本无半点瑕。
杨柳枝|忍见初三月上枝，相逢已是买栽迟。风流不羡灵和殿，苦忆隋堤挽手时。
杨柳枝|南浦新波绿涨时。离觞供泪玉双垂。牵丝宛转随郎去，逐浪因风路不知。
杨柳枝|轻盈恰与地相宜，才种纤枝又引枝。不及垂阴向黎庶，春风一路送亡隋。
杨柳枝|十月寒轻叶未凋，淡黄疏绿短长条。无情有态堪怜处，日脚云头雨半腰。
杨柳枝|拂遍京尘窣地惊，风条雨叶不胜情。西园已自无多树，一夜伤秋转费声。
极相思|无情偏惹情丝。此意有谁知。相思两字，娟娟明月，能不传伊。愁绪却为花絮乱，揾啼痕又恐人疑。欲抛愁去，强将泪咽，怎奈情痴。
极相思|江头疏雨轻烟。寒食落花天。翻红坠素，残霞暗锦，一段凄然。惆怅东君堪恨处，也不念冷落尊前。那堪更看，漫空相趁，柳絮榆钱。
柘枝引|云松旧月冷重楼。四海即浮沤。窗掩层霾净，中宵把酒看吴钩。
柳初新|灞岸骊歌初送别，眉晕翠痕轻碧。丰神袅娜，剧怜飘逸，瞥眼疏疏密密。疑是垂云环列。欲攀枝，离愁难说。三起三眠时节。万千丝香郊芳陌。鹧鸪唤雨，鸧鹒啼日，画出清明寒食。镇销魂数声长笛。
柳初新|南朝一片伤心雨。总被垂杨留住。水村山郭，红桥倚遍，极目乱飘金缕。能有春情几许。怕重来，扑天飞絮。当日别离无据。知他可忆长亭语。狂踪约略，酒醒残月，多在乱莺啼处。添得倚风凝伫，念天涯有人羁旅。
柳初新|东郊向晓星杓亚。报帝里春来也。柳抬烟眼，花匀露脸，渐觉绿娇红姹。妆点层台芳榭。运神功丹青无价。别有尧阶试罢。新郎君成行如画。杏园风细，桃花浪暖，竞喜羽迁鳞化。遍九陌相将游冶。骤香尘宝鞍骄马。
柳初新|柔条弄影阑干罅。渐秀眼星星也。巧藏莺语，频穿燕剪，顿觉绿阴堪画。随处秋千台榭。盛嬉游红妆娇姹。忆否吴城胜夜。移兰桡帘衣初卸。羽觞交递，笙歌竞举，醉舣柳桥阴下。叹顷刻风流拌舍。向如今几回吟写。
柳含烟|长堤外，水生烟。染就淡黄细雨，风流张绪正当年。画楼间。高低衬得春山碧。一道红衫明减。蒙蒙中酒草黏天。好题笺。
柳含烟|灵和柳，弄晴春。轻飐江南绿水，东风陌上又河边。得人怜。乱搭琼楼丝一把。故与玉郎牵惹。而今香絮滚斜晖。几时归。
柳含烟|玉门柳，两行齐。阅尽车轮马迹，冷风萧瑟晚鸦栖。尽情啼。驿路俄教通绝域。春色江南无别。往来闲杀霍嫖姚。挂征袍。
柳摇金|东风当面温如吮。打量著云松土润。裹惯冬衣心意紧。刹那间百骸凿浚。谁藏春去耗工夫，费此番千搬万运。兆绿而今都蠢蠢。被桃花做些帮衬。
柳摇金|虚心劲节争萧散。无冬夏钩阑侧畔。霜风雪色沈沈晚。残不了细枝纤干。情中意里尘沙恨，试与聆弦歌急慢。无嫌青翠开青眼。相看似太原家惯。
柳梢青|何处琴音。寒窗淡日，寂寞轻阴。闻雁霜天，看花篱麂，岁岁秋深。无端岁序侵寻。悠然想沈吟至今。莫蹙眉儿，别寻好梦，收拾春心。
柳梢青|柳暗花明。江村□路，微雨才晴。一个扁舟，尽容渔叟，到处闲情。往来凫渚鸥汀。新朋间旧人争送迎。麦饭榆羹，故园寒食，误却归程。
柳梢青|早萼苏春，柔枝弄月，暗促人归。晕颊红轻，询期语涩，芳意迟迟。应怜千缕相思。都未逐微云远飞。遥夜闲情，平明昵梦，一晌凄迷。
柳梢青|帘钩低揭。冻禽窗外，往来催雪。药裹看残，诗愁渐老，这番寒怯。蓦然多少乡心，待说与何人听说。一点风灯，数声芦管，满庭霜叶。
柳梢青|云净天空。苔阶露坐，夜色溶溶。一扇微凉，一轮明月，一树疏桐。安排肥瘦纤秾。费老手传神特工。纸上丰姿，画中态度，谁个真容。
柳梢青|杨柳风斜。黄昏人静，睡稳栖鸦。短烛烧残，长更坐尽，小篆添些。红楼不闭窗纱。被一缕春痕暗遮。淡淡轻烟，溶溶院落，月在梨花。
柳梢青|万里春酣，千枝红闹，丽景欣谙。豆蔻梢头，酴醾尊畔，绿水溪南。纤纤眉月初三，细领略邻家夜谈。薄幸诗人，多情小玉，侠子黄衫。
柳梢青|愁化轻烟。了无消处，忽堕灯前。岂怨离多，应怜病久，瘦削吟肩。夜寒频数琼签。敲不尽迢迢似年。木叶飘兮，霜鸿过也，难寄红笺。
柳梢青|送雁迎鸿，未寒时节，已凉天气。针线倦拈，帘帏低卷，别般风味。敧眠梦到山中，共老幼扶携笑喜。桑柘影深，鸡豚香美，家家人醉。
柳梢青|忆昔西湖，匆匆分袂，折柳堤边。飞絮光阴，垂杨楼阁，一缕情牵。别来情绪恹恹。倚绿窗慵整翠钿。迢递关河，寿君何物，一幅吟笺。
柳梢青|惊世文章，门户照人，外家衣钵。多谢温存，相期宅相，此恩难说。今朝祝寿樽前，共拜舞诸孙下列。但愿从今，一年强似，一年时节。
柳梢青|峰染赪云，村笼碧霭，林点乌鸦。曲径人稀，长空雁邈，野渡船斜。更听瀑泻声哗。望远处枫红胜花。日夕天秋，无穷美景，趣在山家。
柳梢青|傲雪凌霜。平欺寒力，搀借春光。步绕西湖，兴馀东阁，可奈诗肠。娟娟月转回廊。悄无处安排暗香。一夜相思，几枝疏影，落在寒窗。
柳梢青|梦亦成灰，自斟自饮，已过三杯。长夜何长，愁肠恁愁，心事谁猜？慈母牵念千回，星星发年来又栽。无意孤鸿，竟成鸥鹭，更似寒梅。
柳梢青|神仙堕谪。天为赋与，经纶才识。盖代声名，宗英惟向，翰林颂白。黄堂一笑留客。算此处淹留未得。且对清尊，高谈风月，厌厌今夕。
柳梢青|一角风漪。文鳞吹去，锦羽捎回。娖队赪霞，弄珠无力，明镜徘徊。虚舟自解忘机。漫消领红妆翠微。三宿湖山，廿年尘土，谁是谁非。
柳梢青|春事闲探，日斜风细，叶叶轻帆。燕子来时，梅花落尽，人在江南。晚来何处停骖。携手地王孙旧谙。白下残钟，青溪远笛，今夜难堪。
柳梢青|指点若耶。苎萝昔日，曾浣轻纱。迓到鸾车，迎归吴苑，锦绣春华。效颦羞煞东家。采香径花影横斜。休问君恩，五湖载去，烟水无涯。
柳梢青|数声鶗鴂。可怜又是，春归时节。满院东风，海棠铺绣，梨花飘雪。丁香露泣残枝，算未比愁肠寸结。自是休文，多情多感，不干风月。
柳梢青|莫炼丹难。黄河可塞，金可成难。休辟谷难。吸风饮露，长忍饥难。劝君莫远游难。何处有西王母难。休采药难。人沈下土，我上天难。
柳梢青|吹恨西东。横枝南北，消受寒风。数点春心，无穷天地，不凭花丛。逃禅拚醉千钟。逞挥洒豪情恣供。疏影当窗，暗香逗幕，尽在玄中。
柳梢青|莫向江头，问他渔父，谁醉谁醒。一叶轻船，数声横玉，云树冥冥。狂奴故态堪惊。垂钓处寒鸦乱鸣。花落鸥滩，苹香蟹簖，潮白山青。
柳梢青|撺掇花枝，趱那天气，一半春休。未分真休，平湖新涨，稚绿初抽。等闲作个扁舟。便都把湖光卷收。世事元来，都缘本有，不在他求。
柳梢青|不是清狂，四围萧壁，一盏回肠。眼底江山，胸中丘壑，谁去梳妆？微风树树低昂。立不尽残烟断阳。梦后楼台，月前风笛，莫做凄凉。
柳梢青|日落城U，钿车流水，争逐芳尘。酒幔全垂，筝囊暗挂，何处藏春。笙歌鬲岸尤闻。浑不解红愁翠颦。浩荡香天，迷离色界，都是慈云。
柳梢青|归梦迢迢。分明曾见，舞遍云韶。解道相思，愁宽金钏，瘦损宫腰。觉来情绪无聊。正戍角声翻丽谯。楚塞山长，巫阳人远，斗帐香消。
柳梢青|泛菊杯深，吹梅角远，同在京城。聚散匆匆，云边孤雁，水上浮萍。教人怎不伤情。觉几度魂飞梦惊。后夜相思，尘随马去，月逐舟行。
柳梢青|风起晴沙。马蹄不谙，歧路交斜。荒市无人，断垣高树，犹着春花。征衫揾泪无涯。听不尽西风晚鸦。隔岸青磷，望如烟火，疑是人家。
柳梢青|红分翠别。宿酒半醒，征鞍将发。楼外残钟，帐前残烛，窗边残月。想伊绣枕无眠，记行客如今去也。心下难拚，眼前难觅，口头难说。
柳梢青|芍药山茶，海棠雪柳，清供瓶花。晓色临窗，条风破冻，催换年华。喧妍物候堪嘉，醉烂漫屠苏晕霞。吉语联翩，华衣綷U，糕果家家。
柳梢青|楼倚晴霞，几生修到，红袖乌纱。东阁诗清，西湖梦冷，福慧输他。双心同证梅花，更不数，寻常画家。淡墨冰绡，黄昏月榭，一样横斜。
柳梢青|有个人人。海棠标韵，飞燕轻盈。酒晕潮红，羞娥凝绿，一笑生春。为伊无限伤心。更说甚巫山楚云。斗帐香消，纱窗月冷，著意温存。
柳梢青|望里魂销。和烟和雨，绿遍亭皋。半拂征尘，半牵离恨，乱逐风飘。踏青才过花朝。听一路莺声画桥。浅蹙颦眉，微开倦眼，低舞纤腰。
柳梢青|细雨如丝，可怜不是，双燕飞时。何事无言，凝神长念，春日新枝。年来最怯分携，又落泊徘徊水湄。照影凄然，芦花落尽，一任风吹。
柳梢青|何事淹留。朝来春色，又遍皇州。绮陌烧灯，凤城挑菜，吹面风柔。招寻漫逐鸣驺。回首处伤心旧游。燕子穿帘，杏花倚槛，小小红楼。
柳梢青|叠叠烦忧。恁般月色，懒倚江楼。楼外烟波，雁声凄怨，更惹人愁。觉来苦味前游。浑似梦欲恨还休。憔悴谁知，凝眸珠泪，强咽心头。
柳梢青|□杏堂前，清深窗外，宛似蓬瀛。珠翠分行，笙歌争奏，音韵清新。玉皇金母情亲。劝醁醑更酬嗣君。地久天长，花朝月夕，天上长春。
柳梢青|衬步花茵，穿帘柳絮，堆地榆钱。乍暖仍寒，欲晴还雨，春事都圆。午窗睡起厌厌。屋角外初啼杜鹃。百种凄凉，几般烦恼，没个人怜。
柳梢青|黄苇成门，鸥生波际，海客霜尘。老尽春人愁湮烟树，鸦雀喧昏。重檐红到斜曛。笑游客酒怀未温。远郭烟花偶然奋起，天水如焚。
柳梢青|红药翻阶。天香国艳，辉映楼台。解语浑如，三千粉黛，十二金钗。青鞋踏破苍苔。趁舞蝶游蜂去来。宿粉偷香，也应难似，年少情怀。
柳梢青|雨后天涯。微云送晚，过尽归鸦。何处开樽，海棠亭小，飞燕风斜。有人粲玉娇花。更翳凤曾游帝家。长远身心，温柔情态，不枉多他。
柳梢青|东风搓缕，柳阴墙角，谁家深院。泛斝清游，湔裙芳序，池塘青遍。年年挈伴春嬉，爱雨后山光蘸面。燕子来时，荠花绿畅，桃花红倦。
柳梢青|酒与谁斟，一帘空寂，酒淡情浓。扑鼻花香，醉人春景，能解诗心。如何夜已深沉，徒萧索寒凉暗侵。苦涩微尝，痴狂不减，爱听琴音。
桂枝香|武夷九曲。甚乐响云韶，旆走星纛。更捧琼浆九酝，蟠桃初熟。元来崧岳生申旦，会群仙献长生箓。岁寒堂上，冰壶影里，长跨青鹿。记往日堤沙旧筑。有书龠金腾，勋写歌鹄。更化和朝，半是世臣乔木。明年瑞庆才经月，侍重瞳应奉卮玉。此时奋建联班，却将万年齐祝。
桂枝香|清歌对酒。问两宋词人，最谁低首。风骚宗主第一是，清真不朽。梅溪骖靳群空矣，比李杜白云石帚。东坡赤壁，稼轩北固，唾壶碎否。有井处皆能歌柳。知三变耆卿，辞原齑臼。漱玉无多，巾帼谁堪敌手。梦窗后盾群推许，最堪伤秦七黄九。宜州城上，藤州亭下，垂名永久。
桂枝香|冰蟾写韵。正钿粟吹香，画帘徐引。消受蜂黄数点，广寒秋近。分明澹领初禅意，奈闲愁风幡无准。醉魂揉碎，诗心兜起，夜屏金粉。似报与东堂近讯。忆邀月池亭，露凉双鬓。多恐飞来珠雀，旧丛荒尽。飘零汉殿新霜后，问幽岩谁共招隐。倚阑重按，瑶园怨曲，玉笙愁损。
桂枝香|长空极目。见几度冥鸿，南飞肃肃。剧想钟陵山色，烟霞如簇。石头城外长江水，趁西风乱帆遥矗。杨柳秦淮，蒹葭鹭渚，旧游未足。念十载红尘驰逐。叹松菊幽盟，易寒难续。白发盈巾，总为是非荣辱。桂树洲边乡水畔，但芳草年年增绿。何时携手，归钓水溪一曲。
桂枝香|瑶流自碧。便作就可怜如许秋色，只是烟笼水冷，后庭歌歇。帘波澹处留人影，袅西风数声长笛。彩旗船舫，华灯鼓吹，无复消息。念旧事，沉吟省识。问曾照当年，惟有明月。拾翠汀洲，密意总成萧瑟。秦淮万古多情水，奈而今秋燕如客。望中何限，斜阳衰草，大江南北。
桂枝香|墙匡月转。渐雾U秦淮，窗影遮断。蕉萃黄花满径，槿篱零乱。丝丝蒜发羞临水，倦凭阑又成长叹。板桥垂柳，渔家系艇，晚炊菰饭。正客子凄凉满眼。待香醪自煮，绿蚁浮盏。三百青铜，买得几炉麸炭。冷吟间醉原无味，更何堪愁深酒浅。步U屣倚，残星数点，两行哀雁。
桂枝香|西风响碎向侯馆空帏，唤愁惊睡。又是荒台草羃，故宫门闭。年年不少伤心事，傍潘郎鬓丝提起。怕分明语，凄凄切切，又低低地。料思妇寒生孤被，正月暗莓墙，雨侵苔砌。恨缕情丝，宛转弄梭声里。回肠那织回文字，但声声促教憔悴。又谁怜我，荒村野宿，瘦吟灯底。
桂枝香|沈云别浦。又何苦扁舟，青衫尘土。客里相逢，洒洒舌端飞雨。只今便把如伊吕。是当年渔翁樵父。少知音者，苍烟吾社，白鸥吾侣。是如此英雄辛苦。知从前几个适齐去鲁。一剑西风，大海鱼龙掀舞。自来多被清谈误。把刘琨埋没千古。扣舷一笑，夕阳西下，大江东去。
桂枝香|蜂黄枕印。带烛底霜清，镜奁流韵。旋整秋裳，看足自怜谁近。东篱旧约嫌多，分酒钟深，离魂相趁。彩云归后，避春暗怯，化秋难稳。又谁识茸窗滴粉。正掩骚偷写，卷帘微困。极目相思，天远欲低鸿阵。无言淡尽斜阳，恨甚西风，平地催紧。蓦然忆起，凭高帽落，故人衰鬓。
桂枝香|早粳刈了，正坠叶点溪，半篙秋水。郭索无声，横蹴晚凉疏苇。延缘野老投竿罢，又潜来鹭沙边舣。满携双簏，数钱长在，晓风渔市。又重趁天涯倦旅。把江北江南，闲较丰味。唤煮看擎，小叠赭衣匡背。珊瑚难得春葱擘，迸微红水晶盘腻。菊香搓后，长亭一任，酒帘摇翠。
桂枝香|篯铿华族。羡堂上双星，阶前芝玉。占尽人间福寿，行高乡曲。少年踔厉名场里，倒词源何论潘陆。唾壶尝缺，阳春和寡，尚淹松菊。追万石家风雍穆。看骥子龙文，书校天禄。宣发齐眉佳夕，浅斟醽醁。针楼才罢梅英吐，玩芳时清欢相续。香山洛社，年年扶杖，前身金粟。
桂枝香|芳春欲暮。正草长莺飞，落红如雨。千里江南一色，佳期又误。欢娱对此肠堪断，更何况我愁无数。从今只恐，浮萍万点，漂流还苦。浑不为愁人少住。且登山临水，送将归去。灯灺酒阑，莫向无情天诉。场场这样轻离别，问良辰美景何趣。纵然梦里，相逢能彀，也无凭据。
桂枝香|团栾届节。乍捧出玉盘，分样蟾窟。回首穿天补后，岁华飘忽。登筵空惹图灵笑，笑厨娘巧今新乞。味调霜蔗，香黏露桂，有人能说。正凉夜高寒宫阙。怎饾饤粗工，如此唐突。争道携来天上，当年甜雪。小时不识留佳话，到而今名士何物。寄声馋客，休教蟆蚀，一轮无缺。
桂枝香|吹箫人去。但桂影徘徊，荒杯承露。东望芙蓉缥缈，寒光如注。去年夜半横江梦，倚危樯，参差曾赋。茫茫角动，回舟尽兴，未惊鸥鹭。情知道明年何处。漫待客黄楼，尘波前度。二十四桥，颇有杜书记否。二三字者今如此，看使君角巾东路。人间俯仰，悲欢何限，团圆如故。
桂殿秋|朝雨过，晚霞烘。虫声断续小庭空。疏帘远映三更月，石阶惊飞一叶桐。
桂殿秋|留月影，淡香魂。冰阶谁与话温存。绿翻翡翠霜初信，红褪胭脂雨后痕。
桂殿秋|凌烟崮，白云封。华楼绝顶更无峰。峡门一缝南天目，合沓云峦百万重。
桂殿秋|石门屋，午山村。沧溟无际海天昏。平生政有乘桴愿，遗世相从石老人。
桂殿秋|风酿雨，雨擘愁。萧萧瑟瑟夜无休。三杯酒续三更梦，一滴声含一点秋。
桂殿秋|小红豆，似丹砂。丹砂原产赤松家。词人海屋添筹日，以豆为筹计岁华。
桂殿秋|宵未半，月刚圆。罗衫新觉嫩凉添。秋心合并成愁字，风弄芭蕉不许眠。
桂殿秋|花院月，柳桥风。春来飘泊笑吴侬。情人偏向欢时去，怨句徒怜别后工。
桂殿秋|吹玉笛，过江干。十分春思已阑珊。晓风残月无多地，便作天涯柳絮看。
桂殿秋|孤垒远，乱山昏。有榕阴处有烟村。征鸿过尽西楼冷，一缕余晖绣晚云。
桂殿秋|山鹘突，卧狼匙。翠岩镵削碧琉璃。山塍短短桃花发，叱犊声中雨一犁。
桃源忆故人|南枝向暖清香喷。谁付骚人词咏。一种陇头春信。不借胭脂晕。梢头谁把轻黄揾。浑似不忺施粉。疑是寿阳孤冷。染得相思病。
桃源忆故人|画帘垂处春光乱。百感最难消遣。记得风斜彩燕。小立珍珠院。岁华又到粘鸡宴。砌下春兰尚浅。人日春人不见。日近人儿远。
桃源忆故人|小园日日狂风雨。几阵桃花红去。惟有绿窗朱户。春色常如许。歌声屡唤飞云驻。销得行人且住。倒尽玉壶春露。醉到无愁处。
桃源忆故人|自从师指天机道。万卷仙经都晓。若会运精归脑。颜貌长不老。真铅真汞人知少。乌兔烹煎成宝。身外有身方了。玉帝金书召。
桃源忆故人|芳菲已有东风露。寒著轻罗未去。午夜鸾车鹤驭。散入千莲步。粉香度曲嬉游女。草草相逢无据。肠断泪零无数。洒作花梢雨。
桃源忆故人|红薇紫燕团成队。正是困人天气。抛却绣床闲戏。须趁鹦哥睡。脸霞双衬轻红腻。早被东风吹醉。池上鸳鸯作对。忙过秋千背。
桃源忆故人|一杯清醑饯残阳，辜负东风品格。梅枝未许斜折。珍重春消息。去年花发北枝红，秾艳最堪怜惜。逢到芳菲时节，莫教轻弃掷。
桃源忆故人|重衾梦冷流苏帐。一夜梅花都放。别后相思情况。毕竟和谁讲。雁声斜掠南楼上。知否天涯惆怅。十二阑干无恙。夜夜吟魂傍。
桃源忆故人|西窗斗炳惊秋早。昨夜玉簪开了。蝴蝶不知身老。犹恋花丛绕。芳草吹落王孙草。桐叶飘来风扫。无限秋心谁晓。添得愁多少。
桃源忆故人|西楼几日无人到。依旧红围绿绕。楼下落花谁扫。不见长安道。碧云望断无音耗。倚遍阑干残照。试问泪弹多少。湿遍楼前草。
桃源忆故人|云衫洗尽春江溜。漠漠绿烟双袖。何处翠裾金绣。共说吴宫有。银环夜进房中奏。花采浓飞眉岫。听遍玉壶清漏。泪湿星铺柳。
桃源忆故人|尊前未语眉先皱。只把横波斜溜。此意问春知否。蝶困蜂儿瘦。UU呷丁些来酒。越会把人僝僽。有个约伊时候。梦里来相就。
桃源忆故人|飞回只似风中絮，又被游丝萦住。多少欢尘愁缕，不减销魂句。莺声迤逦催归去，两地一般情绪。试遣东君传语，待与迟更曙。
桃源忆故人|愁思俗态知多少。萦绕谁能分晓。方欲强追言笑。翻复成忧恼。春花秋月虽然好。总被功名误了。才见儿童年少。又早容颜老。
桃源忆故人|夫妇听裁断。好生舍拚。男儿休管。俄然断。恩爱无萦绊。渐令火锻。明明光灿。山侗唤。
桃源忆故人|窗前忽洒潇潇雨。对此暗添愁绪。点点何曾少住。况有芭蕉树。子规啼断人何处。芳草远迷归路。帘卷落花无数。又是春将暮。
桃源忆故人|黄包先著风霜劲。独占一年佳景。点点吴盐雪凝。玉脍和齑冷。洋园谁识黄金径。一棹洞庭秋兴。香荐兰皋汤鼎。残酒西窗醒。
桃源忆故人|韶华过羽人迟暮。往事都无凭据。只有青山如故。暗里怜人错。借问极目西陵路。云水正迷前浦。芳讯不知何许。红上横枝住。
桃源忆故人|玉妃唤月蓬莱浅。铅水银河一片。梦里凭阑人换。恩尽宫罗扇。妆楼残照西风满。的的看花心眼。香在红衣南岸。天近微波远。
桃源忆故人|江天雪意云飞重。却倚阑干初冻。回傍小楼独拥。尽日无人共。墙梅未落春先纵。欲寄一枝谁送。月夜暗香浮动。似作离人梦。
桃源忆故人|悟来顿觉从前错。怎敢起心生恶。斡运蓬莱银廓。个内如抬掇。无中婴姹凭媒妁。须用黄婆为谑。和会出离琼椁。天上长安乐。
桃源忆故人|绳床瓮牖甘长守。酝造梅心酸透。金屋千娇争秀。道是书中有。风怀百韵闲赓就。惊睹峨簪广袖。斟酌燕环肥瘦。巧笑宜名寿。
桃源忆故人|梅梢弄粉香犹嫩。欲寄江南春信。别后寸肠萦损。说与伊争稳。小炉独守寒灰烬。忍泪低头画尽。眉上万重新恨。竟日无人问。
桃源忆故人|人家鸡犬云中断。也没深深庭院。空记去年人面。倚碧桃花见。薜萝夹道红飞遍。春老隔花莺啭。莫是阮郎归也，了一家秦晋。
梁州令|香妙和兰馥。桃逗棱棱新竹。春风作意让花尊，彩轮擎出弥天绿。云霞满地黄泥麓。迟日清游能续。今宵酒醒风熟。忆花自剪疏篷烛。
梁州令|红树青山曲，一带野花风飐。拗归供作镜台秋，有人细与评浓淡。纸窗入夜银灯闪。写影明于染。借成幽赏，拼坐深更，村酒香而酽。
梅子黄时雨|流水孤村，爱尘事顿消，来访深隐。向醉里谁扶，满身花影。鸥鹭相看如瘦，近来不是伤春病。嗟流景。竹外野桥，犹系烟艇。谁引。斜川归兴。便啼鹃纵少，无奈时听。待棹击空明，鱼波千顷。弹到琵琶留不住，最愁人是黄昏近。江风紧。一行柳阴吹暝。
梅弄影|小梅疏影。最是清嘉景。披雪孤芳自咏。漫倚东篱，星河方耿耿。韵深香冷。酩酊谁能省。幸有鸿飞南岭。好伴诗怀，冰心期路永。
梅花引|花如颊。梅如叶。小时笑弄阶前月。最盈盈。最惺惺。闲愁未识无计定深情。十年空省春风面。花落花开不相见。要相逢。得相逢。须信灵犀，中自有心通。同杯勺。同斟酌。千愁一醉都推却。花阴边。柳阴边。几回拟待偷怜不成怜。伤春玉瘦慵梳掠。抛掷琵琶闲处著。莫猜疑。莫嫌迟。鸳鸯翡翠，终是一双飞。
梅花引|怎分晓。迷虚矫。爱恋家缘何日了。著尘嚣。著尘嚣。铁做人人，遭他火院销。猛悟无常非事小。跳出凡笼搜密妙。乐逍遥。乐逍遥。坎虎离龙，降来入玉瓢。
梅花引|嵋山老。头白早。人间善恶都曾造。也曾穷。也曾通。穷通得失，浑如一梦中。因穷落得身无辱，因闲落得心无事，莫才高。莫名高。才名高显，于身展转劳。知事少。烦恼少。心忘腹热何时了。眼休抬。口休开。纷纷是非，如何得到来。独来独往无伴侣，自斟自酌无荣辱，任人非。任人疑。心闲自有，清风皓月知。
梅花引|探天窟。凿山骨。五丁见之应愁绝。颊添豪。笔如刀。一时狡狯，造物惊儿曹。飞鸿飘泊随迁客。泥上偶然留爪迹。爪痕留。客心忧。明日西东，谁能更相谋。春明路。旧游处。槐堂一笑携茫父。车盈门。缣盈庭。声名雷动，千载传丹青。吉金嘉石还同寿。谁与姚陈同不朽。朱颜酡。君应歌。人生行乐，由命匪由佗。
梅花引|倾一斗。开笑口。天边月逆行云走。左离骚。右蟹螯。狂吟独啸，亦足以自豪。铜芝泪冻灯花死。挂壁宝刀光射水。拍头颅。捋髭须。龙泉太阿，惟汝最知吾。披绣袷。挥纨箑。卿自用卿法。声如钟。气如虹。岂甘郁郁，长作可怜虫。人能著翅马能啮。来犯北风去密雪。上危冈。草荒荒。试拓弓弦，霹雳倒黄獐。
梅花引|□□□。□□□。□□□□□□□。□□□。□□□。□□□□，□□□□□。杖头倒挂一壶酒。为问人家何处有。捋冰髯，暖朝寒，何人画我，霜天晓过关。
梅花引|无名客。无牵迫。无桑无梓无田宅。古岩前。老松边。长歌隐几，徐徐考太玄。玄中默论无生死。实际何曾分彼此。贯千经。协三灵。包含万化，都归一念冥。行不劳坐不倦。任行任坐随吾便。晚风轻。暮天晴。逍遥大道，南溪上下平。溪东幸获忘形友。月下时斟消夜酒。酒杯停。月华清。披补救散发，欣欣唱道情。
梦扬州|朵云收。报远书旋写旋休。梦影半残，落木萧萧成秋。几吟醉斜街晚，絮飏空花药红稠。凉飙转，雕阑外乱钟催送离愁。联辔何时再游。知驻马湖阴，试酒楼头。听水听风，雪爪而今鸿留。教箫玉夜红桥好，为钓诗天与垂钩。颙望久，流萤旧地，频梦扬州。
梦横塘|液池擎艳，渌沼含馨，湿云飞满凉翠。千叶香心，荡三十六湾秋意。倚盖天长，浣衣人杳，卷波无际。认珠盘冷浸，一抹横塘，重重碧重重水。嫣红半落谁怜，但参差远影，还蘸吟袂。鹭送鸥迎，料未许夕阴吹碎。唤小艇青奁摇梦，待觅风痕过烟尾。甚日开门，藕花多处，约词仙同醉。
梦横塘|鸭头酥雨，雁背尖风，峭帆催别春市。几月秦淮，换细葛芙蕖香里。秧珑耕蓑，柘村缲茧，顿牵乡思。上层楼试望，甚处家林，斜阳外重重水。西邻旧筑渔矶。共棋灯笛月，今隔千里。银沫青笺，盼不到一双花鲤。料只在吴根越角，谁与衔杯伴吟袂。且待归来，约移秋艇，采菱红莼翠。
梦玉人引|画楼东。又翠幕卷，晚来风。绿叶采稊，露桃犹滴香红。万蝶围春，引钿车骄马如龙。黯黯碧云，见新月如弓。近来疏懒，无一叶书字寄南鸿。寸寸相思，玉荷心字香中。把酒吴红豆，酬诗苏紫U。别来意，料难瞒一点犀通。
梦芙蓉|看谁持玉杖，是匡庐旧日，主人无恙。峡泉三叠，琴调破云浪。浩歌声自放。天风吹做凄荡。不尽吟情，有吴烟几点，摇曳白波上。戴笠寻诗有样。瘦损何妨，呼吸通天响。牯牛平望，夷语乱樵唱。洗空山水瘴。飞流溅瀑千丈。更莫闲游，祇凭阑把酒，一醉吐空旷。
梦芙蓉|江云披絮帽。正亭皋望极，乱愁如草。雾寒成瘴，迟日破林杲。逝波浇茗抱。斜栏聊恣吟眺。苦竹黄芦，又飞霜恨着，残叶雁风峭。野哭千家未了。忧患推排，老物如期到。鬓痕尘影，临水愧鱼鸟。冷蝉凄晚噪。呼樽且劝斜照。漫说穷途，算悲深广武，何似玉山倒。
梧叶儿|山色投西去，羁情望北游，湍水向东流。鸡犬三家店，陂塘五月秋，风雨一帆舟。聚车马关津渡口。
梧桐影|麦浪浮，荷衣展。风卷柳花零粉香，青萍贴水随波软。
梧桐影|石城乌，初啼歇。一线寒江万里秋，六朝残日殷如血。
梧桐影|人未归，春将半。小玉娇憨妒燕儿，押帘早放黄金蒜。
楚宫春慢|冥蒙似雪。恨飞絮飘扬，垂柳空结。记取旧时，轻把阳关歌彻。醉里翻成懊恼，任是处芳华衰歇。断却郊游帘幕底，日夕生寒，不是年年三月。催归正苦，惊听处枝头啼鹃声咽。归计未成，难与他人深说。客馆书帷静掩，忍细数蟾蜍盈缺。驻得残春总无绪，绿野新阴，那抵花开时节。
楼上曲|清夜灯前花报喜。心随社燕凉风起。云路修成宝月时。东楼怅望君先归。沆瀣秋香生玉井。画檐深转梧桐影。看君西去侍明光。杯中丹桂一枝芳。
欸乃曲|下泷船似入深渊，上泷船似欲升天。泷南始到九疑郡，应绝高人乘兴船。
欸乃曲|千里枫林烟雨深，无朝无暮有猿吟。停桡静听曲中意，好是云山韶濩音。
歌头|赏芳春，暖风飘箔。莺啼绿树，轻烟笼晚阁。杏桃红，开繁萼。灵和殿，禁柳千行斜，金丝络。夏云多，奇峰如削，纨扇动微凉，轻绡薄。梅雨霁，火云烁。临水槛，永日逃繁暑，泛觥酌。露华浓，冷高梧。雕万叶，一霎晚风。蝉声新雨歇，惜惜此光阴，如流水，东篱菊残时，叹萧索。繁阴积，岁时暮。景难留，不觉朱颜失却。好容光，且且须呼宾友。西园长宵，宴云谣。歌皓齿，且行乐。
步月|绿野堂空，紫箫声绝，断肠试与谁说。度墙薜荔，挂几丛残叶。沼莲净结实旋枯，庭梧冻颤枝先折。飞霜后苔藓旧痕，更愁消歇。徘徊清泪浥，还记艳春时，芳宴同列。醉移簟枕，看穿花双蝶。验前事钗上燕分，伴新恨草闲蛩咽。凉宵迥，唯有透帘皓月。
步蟾宫|去年云掩冰轮皎。喜今岁微阴俱扫。乾坤一片玉琉璃，怎算得清光多少。无歌无酒痴顽老。对愁影翻嫌分晓。天公元不负中秋，我自把中秋误了。
步蟾宫|密约幽欢试思忖。教人又怎生安稳。算都来些子精神，诮烦恼看看瘦损。也拟待罗织伊家，图开解较些可闷。把从前已往寻思，又无可教人得恨。
步蟾宫|兔窟分香云外落。碧玉枝横黄金萼。西风吹雨细如丝，朱户重重卷帘箔。姮娥为惜人间少。分花月色年年好。漏泄广寒宫殿秋，寒馥金波滴清晓。
步蟾宫|垂弧门左当今日。恰过了元宵六夕。喜妙龄秀发步蟾宫，信富贵荣华莫敌。纪年甲子才三七。即翰苑从容西掖。便从兹谈笑觅封侯，更管取寿延千亿。
步蟾宫|一斑两点从初起。这手脚渐不灵利。背人只待暗搔爬，腥臭气薰天炙地。下梢管取好脓水。要洁净怎生堪洗。自身作坏匹如闲，更和傍人带累。
步蟾宫|虫儿真个忒灵利。恼乱得道人眼起。醉归来恰似出桃源，但目送落花流水。何妨随我归云际。共作个住山活计。照清溪，匀粉面，插山花，也须胜风尘气味。
步蟾宫|任伊绕径翻双剪。纱槅子齐关红扇。去年不听故人留，又何用故人重见。旧巢泥污休依恋。请栖托邻家深院。算侬非是忒无情，怕牵惹秋来肠断。
武陵春|门巷乌衣应好在，风韵尚依然。知是蓬瀛第几仙。秀色粲当筵。索句濡毫云阁里，清坐袅炉烟。谁赋回文第二篇。除是见娟娟。
武陵春|幸遇真仙来海上，丹药肯长留。亘古灵方秘藏收。传与列仙俦。试贮金壶成酝酿，一饮醉千秋。海变桑田不举头。冷眼视蜉蝣。
武陵春|人道有情须有梦，无梦岂无情。夜夜相思直到明。有梦怎生成。伊若忽然来梦里，邻笛又还惊。笛里声声不忍听。浑是断肠声。
武陵春|晓日帘栊初破睡，宝鸭宿薰浓。笑指图中鹤发翁。仙骨宛然同。万里郎官遥上寿，五马茜衫红。待插华貂酒满钟。仍是黑头公。
武陵春|别后愁长心字短，宝鸭蕙烟销。画阁愔愔人去遥。魂梦逐轻桡。瑶珰不付新来雁，目断碧云遥。莫更寻春弟几桥。双袖泪红绡。
殢人娇|细马斜阳，禁得游尘满路。更回首当年情绪。离杯别宴，怅酒衫曾污。心暗祝桃花共人且住。两地长分，一时俊聚。重忍弄十三弦柱。深深院落，正晴帘卷处。千万恨不放流莺归去。
殢人娇|暗地牵情，未料逢欢此度。怎能禁一番离聚。东风无赖，尽漂花吹絮。肠断是千程万程只去。曲苑重来，小楼深处。依稀见殢人娇妩。连环难解，问两心同否。迟后约何时更教低诉。
殢人娇|短棹犹停，寸心先往。说归期唤做的当。夕阳下地，重城远样。风露冷高楼误伊等望。今夜孤村，月明怎向。依还是梦回绣幌。远山想像。秋波荡漾。明夜里与伊画著眉上。
殢人娇|别驾来时，灯火荧煌无数。向青琐隙中偷觑。元来便是，共彩鸾仙侣。方见了管须低声说与。百子流苏，千枝宝炬。人间有洞房烟雾。春来何事，故抛人别处。坐望断，楼中远山归路。
殢人娇|燕蹴香泥，柳絮依依未坠。是乍雨还晴天气。宵残梦短，对灯花飘瑞。尘暗琐香奁不堪妆缀。酒晕朱颜，诗留青袂。风度好脸圆腰细。轻移小步，上寿杯千岁。伤往事倚遍秦筝如醉。
殢人娇|小院桃花，烟锁几重珠箔。更深后海棠睡著。东风吹去，落谁家墙角。平白地教人，为他情恶。花若有情，情应不薄。也须悔从前事错。而今夜雨，念玉颜飘泊。知那里人家，怎生顿著。
殢人娇|一叶秋高，向夕红兰露坠。风月好乍凉天气。长生此日，见人中嘉瑞。斟寿酒重唱妙声珠缀。凤管移宫，钿衫回袂。帘影动鹊炉香细。南真宝箓，赐玉京千岁。良会永莫惜流霞同醉。
殢人娇|深院海棠，谁倩春工染就。映窗户烂如锦绣。东君何意，便风狂雨骤。堪恨处，一枝未曾到手。今日乍晴，匆匆命酒。犹及见胭脂半透。残红几点，明朝知在否。问何似，去年看花时候。
殢人娇|二月春风，正是杨花满路。那堪更别离情绪。罗巾掩泪，任粉痕沾污。争奈向千留万留不住。玉酒频倾，宿眉愁聚。空肠断宝筝弦柱。人间后会，又不知何处。魂梦里也须时时飞去。
殢人娇|斜月笼花，恨杀邻鸡无赖。人倦起强持裙带。褰帏絮语，道残灯犹在。留不住便缓些见何害。云亸垂鬟，山低接黛。弹粉泪传觞心懈。紫骝嘶紧，在绿杨烟外。全不管此际殢人娇态。
殢人娇|散髻吹笙，便有仙家旧意。谁提起曲中遗事。东风昨夜，换玉奴屏绮。探洞钥别来几番人世。箧扇春香，笺书锦水。还他在也应憔悴。如舟小屋，想壶中天地。都不数当时细腰宫里。
殿前欢|酒杯浓，一葫芦春色醉疏翁，一葫芦酒压花梢重。随我奚童，葫芦干兴不穷。谁人共？一带青山送。乘风列子，列子乘风。
殿前欢|月如牙，早庭前疏影印窗纱。逃禅老笔应难画，别样清佳。据胡床再看咱。山妻骂，为甚情牵挂？大都来梅花是我，我是梅花。
殿前欢|水晶宫。四围添上玉屏风。姮娥碎剪银河冻。搀尽春红。梅花纸帐中。香浮动。一片梨云梦。晓来诗句，尽出渔翁。
氐州第一|飞瀑如虹，清到万古，空岩夜响风水。溅雪生花，寒云护磴，重叠苔衣涧底。黎雅山中，散不尽洪荒秋气。浅碧筠篮，新香菌阁，露华苍翠。大好月明松吹里。度仙径应逢仙子。浸到春纤，斋时晚饭，比素芝犹脆。采芳人，诗梦冷，凭持饷涪翁一醉。石上丛丛，记扬帆吴中淡紫。
氐州第一|帝里秋晴，喜逢越客，小堂笑燃华炬。四座全倾，单辞皆妙，不数椽称三语。相见频嗟，晚让尔词场独据。辽左藜床，鲁城绛幔，谁争旗鼓。优孟衣冠江左误。演西子湖边士女。丽句新填，蛮笺立草，漫道吟髭苦。忆前宵凉月下，鹅笙炙重添桂醑。明日风烟，怅萍分梁园人去。
氐州第一|生不封侯，拂衣垂老，寻思旧事悲咽。髀肉虚增，鬓丝旋减，闲却宝刀如雪。射虎归来晚，又送柴门新月。对影婆娑，浊醪未举，唾壶先缺。多事阴符亲授诀。休更羡征西残碣。少日偏疑，儒冠误我，投却书生笔。算从前都是错，随过眼烟云起灭。何似沧江，高眠纵棹，洞仙歌彻。
水仙子|青山隐隐水茫茫，时节登高却异乡。孤城孤客孤舟上，铁石人也断肠，泪涟涟断送了秋光。黄花梦，一夜香，过了重阳。夕阳西下水东流，一事无成两鬓秋。伤心人比黄花瘦，怯重阳九月九。强登临情思悠悠，望故国三千里，倚秋风十二楼。没来由惹起闲愁。常记的离筵饮泣饯行时，折尽青青杨柳枝。欲拈斑管书心事，无那可乾坤天样般纸。意悬悬诉不尽相思，谩写下鸳鸯字，空吟就花月词，凭何人付与娇姿。一春鱼雁杳无闻，千里关山劳梦魂。数归期屈指春纤困，结灯花犹未准。叹芳年已过三旬，退莲脸消了红晕。压春山长出皱纹，虚度了青春。
水仙子|春风骄马五陵儿，暖日西湖三月时，管弦触水莺花市。不知音不到此，宜歌宜酒宜诗。山过雨颦眉黛，柳拖烟堆鬓丝，可喜杀睡足的西施！
水仙子|几年无事傍江湖，醉倒黄公旧酒垆。人间纵有伤心处，也不到刘伶坟上土，醉乡中不辨贤愚。对风流人物，看江山画图，便醉倒何如！
水调歌头|幸是乞儿命，华盖叹多馀。斯文自古无用，错读几行书。六十三年往矣，回首茫茫世路，何许得欢愉。身在官场外，不肯扛篮舆。记当日，星罗寺，识君初。唱酬有句，荔枝干餔剥轻车。此际飘零岭表，犹似寒沙落雁，拍翅海天舒。一事堪相慰，诗酒未荒疏。
水调歌头|枣颊上秋色，朔漠寇南来。斧螗锋猬棼集，腥雾扫难开。细看眼前局面，惊落人间匕箸，砥柱者谁哉。熊虎贾馀勇，狐兔等轻埃。炮雷轰，戈日耀，阵云排。不图风定波息，谈笑静长淮。休诧穿杨妙手，乘早闹蓝抽脚，谁拙又谁才。束起楼兰剑，归钓子陵台。
水调歌头|已是三堪乐，更是百无忧。山朋溪友呼酒，互劝复争酬。钓水肥鲜鳊鳜，采树甘鲜梨栗，䆉䅉一齐收。树底飞轻盖，溪上放轻舟。笑鸱夷，名已谢，利还谋。蜗蝇些小头角，何事被渠钩。春际鹭翻蝶舞，秋际猿啼鹤唳，物我共悠悠。倚棹明当发，归梦落三洲。
水调歌头|黄破梅花萼，香透小窗前。一天如许风雪，迸作此宵寒。我有袁安高枕，裹著杜陵布被，放胆且酣眠。不管柴门外，埋却径漫漫。鸟飞绝，人踪灭，万千山。已知此际归梦，行路也应难。且把花瓷双盏，趁向砖垆石铫，分擘小龙团。与子共斟酌，愁绪且从芟。
水调歌头|困语南城阙，愁欲问青天。病魔何事相嬲，老景逼残年。北向坏雪蔽日，东向腥风滚雪，井络不胜寒。独羡息几首，长醉在花间。知今夕，是除夕，不成眠。斑衣众稚，来舞未解贺团圆。自缀一编春颂，自U一厨春饤，我与我周旋。乍见瓶梅放，对笑两翛然。
水调歌头|有意凭谁省，把酒对东风。不知泪痕多少，昨夜梦魂中。记取闲亭别馆，谢却舞裙歌扇，璧影挂疏桐。灯暗衣潜解，香冷被初笼。晚妆却，残粉褪，醉眸慵。两情各诉，相偎常恨不相逢。及见何曾几许，依旧华胥梦断，岐路苦匆匆。马上频回首，此恨有千重。
水调歌头|冉冉东风起，众卉俱颜开。千枝万枝生绿，园上巧铺排。迤逦长廊人拥，潋滟碧波船竞，歌吹闹如雷。仙境眼前是，何必羡蓬莱。殿排云，阁裹翠，地滋荄。登临一望无际，六合入馀怀。拈得江郎彩笔，写就胸中云物，此兴亦豪哉。徙倚浩歌久，莺燕漫惊猜。
水调歌头|秋月忽然好，游屐满山前。远观灯火楼阁万点小星悬。逐队王孙公子，绕坐歌儿舞女，人压看场圆。独有悲秋客，白眼对青天。千古事，一场梦，总堪怜。吴宫明月在否？兴废几何年。无限朱门绮户，也有竹篱茅舍，皓魄一般全。休待玉箫彻，我欲卧渔船。
水调歌头|翘首望银汉，惝恍镜奁开。素娥仙袂轻举，千里御风来。赠我红绡双幅，慰我幽窗孤独，心契两无猜。欲向月边醉，携酒上高台。水空阔，云浩渺，影徘徊。划然长啸，香雾飘处堕青钗。万古词魂迷惘，一杵钟声摩荡，灵气渐沉埋。且伴婵娟舞，中夜惬清怀。
水调歌头|素女炼云液，万籁静秋天。琼楼无限佳景，都道胜前年。桂殿风香暗度，罗袜银床立尽，冷浸一钩寒。雪浪翻银屋，身在玉壶间。玉关愁，金屋怨，不成眠。粉郎一去，几见明月缺还圆。安得云鬟香臂，飞入瑶台银阙，兔鹤共清全。窃取长生药，人月满婵娟。
水调歌头|峨舸下江夹，双阙豁天门。柁楼徙倚回望，鹊尾夕阳痕。多谢襄阳父老，寄语石城年少，U跋漫纷纭。地土贱无直，山鬼诗何论。五杂俎，八风舞，七言文。去矣西河老守，别语漫云云。风起白头高浪，日暮碧云孤唱，林际见春申。黄鹄来相迓，绛老问生辰。
水调歌头|湖上有佳色，黄菊傲霜秋。一尊相属，谈咏彼此得无愁。何处鲈鱼初荐，错俎金齑点鲙，令我忆东州。双鹭带斜日，飞下白苹洲。晚风劲，吹残酒，袭破裘。故人俱在，江左底事独淹留。归去草堂侵夜，一点青荧灯火，得句可忘忧。欲识无穷意，终日倚城楼。
水调歌头|载酒问奇字，千古想经师。别开生面，何许名父与佳儿。娇小岂图梨栗，老大偏亲麦蘖，应怪阿翁痴。春胜索挥洒，秋水好丰姿。鲤方趋，莺乍啭，鹤能知。凤毛新长，桐树花发万千枝。丁字笑它不识，朋字笑它不正，夙慧已如斯。但得神仙食，莫作蠹鱼嗤。
水调歌头|诗句吐光怪，口吻向天开。天公被汝惊却，坠石下崔巍。祓禊吴祠三度，两度临皋秋晚，披氅不曾来。抱膝和梁父，挥袂障惊埃。窗八面，山一枕，酒千杯。两楹雕俎何在，殿脚莽烟莱。落佩倒冠相望，老子鬓眉偷换，扶杖睇强台。酒外一无事，形共影徘徊。
水调歌头|人道孰为大，尚小易咸常。厥初皇极中建，扶世有三纲。仁义阴阳道立，父母乾坤位正，六子发辉光。一日不容缓，此意久弥昌。杯举庆，天作合，月探囊。十年不字以正，乃字便惟良。推阐家人一卦，迤逦齐家治国，鼎鼐得姬姜。旧物中书令，玉润继汾阳。
水调歌头|螺盏浮琼液，鸠杖映华颠。秋来恰遇佳景，岩桂凝晴烟。本是竹溪六逸，堪入香山九老，丰韵自翛然。不作黄梁梦，惟检白云篇。柴门静，松径僻，日高眠。丹青妙理，真将笔墨当谈禅。吾欲借君彩笔，便拟写君入画，俨似画中仙。蟾影和秋色，潇洒自年年。
水调歌头|天地有英气，钟秀在人间。流虹甫近华旦，维岳预生贤。千载明良会遇，三世勋庸忠烈，谁得似家传。高论排风俗，抗志遏狂澜。记年时，胡尘外，拥朱幡。洪枢紫府功业，指日复青毡。拭目泥封飞下，趁取梅花消息，去去簉朝班。骨相元不老，何必颂南山。
水调歌头|风力与吹垢，海日总明楼。危阑笼袖无边，景物座中收。变灭白衣苍狗，寂寞寒山虚牖，心定与天游。吟望依南斗，吾道讵沧洲。白符芝，碧筒酒，若为酬。双声笛奏翩然，一鹤此衔筹。早是夔龙耆旧，况复刘樊嘉耦，仙籍本双修。佳语持相寿，羲驭伫回辀。
水调歌头|便作阳关别，烟雨暗孤汀。浮屠三宿桑下，犹自不忘情。何况情钟我辈，聚散匆匆草草，真个是云萍。上下四方客，后会渺难凭。愿诸公，皆衮衮，喜通津。老夫从此归隐，耕钓了馀生。若见江南苍U，更遇江东黄耳，莫惜寄音声。强阁儿女泪，有酒且频倾。
水调歌头|有客泛轻舸，迤逦到桐庐。山湾水曲，个中依约是仙区。试唤清江渔父，为问来今往古，兴废事如何。笑指寒烟里，此是子陵居。汉光武，兴皇运，握干符。客星侵座，方见不与故人疏。自是先生高尚，无限经纶才略，飘泛寄江湖。凛凛亘千载，风月属樵渔。
水调歌头|君莫厌行役，易尔此非难。人情无已，久阴忧潦霁忧干。借得庭轩一榻，忘却征涂炎暑，小驻瀹龙团。世路任渠险，襟抱五湖宽。叹平生，环辙迹，已苍颜。梅花雪片万里，奚又絷南冠。应是江山好处，犹待推排老眼，天未许休官。莫忆故园竹，日日报平安。
水调歌头|无绪弄词翰，牢落又经秋。传来笺上清泪，许日未能酬。憔悴而今自觉，翻覆年时体认，何用苦绸缪。千载史编里，谁肯死前休。擎天手，悬河口，逞机谋。凄风丸月，依旧城郭古山丘。昨眺西峰红叶，夜检孤灯黄卷，措大是吾流。青眼几曾有，霜鬓莫添愁。
水调歌头|万里汉家使，双节照清秋。旧京行遍，中夜呼禹济黄流。寥落桑榆西北，无限太行紫翠，相伴过芦沟。岁晚客多病，风露冷貂裘。对重九，须烂醉，莫牢愁。黄花为我，一笑不管鬓霜羞。袖里天书咫尺，眼底关河百二，歌罢此生浮。惟有平安信，随雁到南州。
水调歌头|天地此秋色，人老菊花风。生前生后无际，何法款鸿蒙。半世山河一梦，七载虫沙万劫，寸寸炼衰翁。海水一泓绿，摇荡酒杯中。荣州郭，今自寿，老为农。万方一概，何必皂帽老辽东。天际云来云去，世上潮生潮落，如剑斩虚空。五十二年事，头上五更钟。
水调歌头|谁与玩芳草，公子未西归。天然脱去雕饰，秋水落芙蕖。发轫朝兮东壁，弭节夕兮西极，故国入踌躇。梦里不知路，南斗正扶疏。鸩不好，凤不利，忆三闾。算来何事，苦道岁晏孰华余。首拜东皇太乙，复次云君司命，高曳九霞裾。山鬼正含睇，慕我欲何如。
水调歌头|潇洒太湖岸，淡伫洞庭山。鱼龙隐处，烟雾深锁渺弥间。方念陶朱张翰，忽有扁舟急桨，撇浪载鲈还。落日暴风雨，归路绕汀湾。丈夫志，当景盛，耻疏闲。壮年何事憔悴，华发改朱颜。拟借寒潭垂钓，又恐鸥鸟相猜，不肯傍青纶。刺棹穿芦荻，无语看波澜。
水调歌头|瑞溢飞猿峤，秀毓凤凰山。腊馀六日春到，人间世庆生贤。
水调歌头|不见南师久，漫说北群空。当场只手，毕竟还我万夫雄。自笑堂堂汉使，得似洋洋河水，依旧只流东。且复穹庐拜，会向藁街逢。尧之都，舜之壤，禹之封。于中应有，一个半个耻臣戎。万里腥膻如许，千古英灵安在，磅礴几时通。胡运何须问，赫日自当中。
水调歌头|两岁是六秩，万里客他州。一眉新月西挂，又报桂花秋。想见吴中稚子，已办秫田数顷，更种橘千头。堪笑新亭酒，空效楚人囚。饭甘粗，衣任恶，屋从湫。世缘道眼看破，闻早问先畴。这服清凉散子，多在病坊弗悟，美U甚时瘳。膏秣归盘去，无乐亦无忧。
水调歌头|疏云黯雾树，秋潦净寒潭。徘徊子隐台下，不见旧书龛。鹿苑空余萧寺，蟒穴谁传U氏，聊此问瞿昙。千古得欺罔，一笑莫穷探。俯秦淮，山倒影，浴层岚。六朝城郭如故，江北到江南。三十六陂春水，二十四桥明月，好景入清谈。未醉更呼酒，欲去且停骖。
水调歌头|崇仁送行役，回首十周星。因今常武丞去，衣绣记曾经。西北桃源山峻，东北洞庭春尽，浩浩际沧溟。鄂渚玉薪米，连月雨冥冥。天气佳，殊未暮，莫扬舲。便令绾印迟上，谁夺老槐厅。一语嗟卑乌用，览镜还宜自重，如此鬓毛青。轩冕暮涂看，驭日与鞭霆。
水调歌头|心肝皆锦绣，落笔尽云烟。诗狂酒兴，要骑赤鲤上青天。织女回车相劳，指点虚无征路，翻动月明船。举手谢同辈，岂复念渔竿。我平生，心正似，白云闲。衣冠污我，偶逢游戏到人间。常念孤云高妙，若作辘轳俯仰，谁复食君残。拜尘金谷辈，都是卧崇安。
水调歌头|天公深藏巧，雪里放春回。不到闲花凡草，都付与疏梅。独立水边林下，萧萧冰容孤艳，清瘦玉腰支。触拨暗香动，风味欲愁谁。姮娥携，青女过，夜阑时。瑶冠琼佩，粲然一笑亦何奇。剩欲举觞对饮，不怕月明霜重，寒色著人衣。只恐邻笛起，化作玉尘飞。
水调歌头|既难求富贵，何处没溪山。不成天也，不容我去乐清闲。短褐宽裁疏葛，柱杖横拖瘦玉，著个竹皮冠。弄影碧霞里，长啸翠微间。醉时歌，狂时舞，困时眠。翛然自得，了无一点俗相干。拟把清风明月，剪作长篇短阕，留与世人看。待倩月边女，归去借青鸾。
水调歌头|风雨卷春去，绿紫总无馀。窈窕一川芳渚，软草接新蒲。杨柳垂垂飘絮，桑柘阴阴成幄，殷绿正U敷。迁木莺呼友，营垒燕将雏。金蕉举，珠樱累，豆梅腴。寿乡歌舞，樽前暂得皱眉舒。往事南柯印绶，晚岁北山杖屦，寂寞笑今吾。幸作耆年侣，写入洛英图。
水调歌头|隽才名翰苑，雅望重贤关。照眼玉壶冰鉴，性度自安安。曾向湖南问讯，咫尺龙门迢递，万里使车还。寻仙游五岳，分我玉柈丹。望钟陵，春草碧，杏花残。几度寄书无雁，彩笔画堂闲。追忆舟樯北上，怅望林丘高卧，祇恐旧盟寒。那知开口笑，今日共蓬山。
水调歌头|微雨歇烦暑，轻风迎晚凉。携手伏波桥上，平水正苍茫。千峰归鸟纵横，两岸飞花下上，恰好是斜阳。把酒为君舞，君当倾几觞。道路难，功业远，岁华忙。莫负良天美景，终古恨空长。先生玉府神仙，小子石城居士，烂醉两何妨。阿真何处在，焚起紫猊香。
水调歌头|夜永厌银烛，移步下堂坳。秋风昨梦少年，高兴鹄成袍。世上痴儿睡去，历历江山细数，孤鹘啸危巢。地静未容去，门掩不妨敲。转巍阑，低画桷，落寒梢。南楼老子争似，短笛一椽茅。无色界间长啸，不夜城中高卧，随意弄诗嘲。洗斝要更酌，为我问佳肴。
水调歌头|寂寂复寂寂，此月古时明。银河也变成陆，灰劫断槎横。历落英雄孺子，灭没龙光牛斗，胜败黯然平。玉笛叫空阔，终有故人情。雁南飞，乌绕树，鹤归城。问君有酒，何不鼓瑟更吹笙。我饮呜呜起舞，我舞僛僛白发，顾影可怜生。旧日中秋客，几处几回晴。
水调歌头|凤凰钗宝玉凋零。惨然怅，娇魂怨，饮泣吞声。还被凌波呼唤，相将金谷同游，想见逢迎处，揶揄羞面，妆脸泪盈盈。醉眠人醒来晨起，血凝螓首，但惊喧，白邻里骇我卒难明。思败幽囚推究，覆盆无计哀鸣。丹笔终诬服，圜门驱拥，衔冤垂首欲临刑。
水调歌头|人昔去不返，天讶鹤冲开。凭高争寄遐想，巨笔插峨嵬。千古楼头崔李，未肯题诗九日，更赌阿谁来。天水莽一色，远唾净无埃。予生晚，恨不共，古人杯。虚夸谢朓战胜，去剪北山莱。几度废池乔木，暗触江东兵气，如月灌楼台。与击渡江楫，去住总徘徊。
水调歌头|小队旌旗出，画鹢倚篙竹。青秧白水无际，中有一犁耕。听得田翁相语，今岁时年恰好，眨眼是秋成。老守可能解，持此报皇明。望家山，千里外，楚云平。良田二顷，非村非郭枕柴扃。况有薝林香透，更有杨堤阴合，魂梦每宵征。巴得西风起，吾亦问前程。
水调歌头|万事易今古，日月自西东。艺海优游九十，白发映方瞳。山泽风雷气概，书画诗词手段，弹压万夫雄。为有擎天笔，一点破鸿蒙。凌云志，浩然气，在吾胸。自新曾经沧海，那怕石龙风。笑看花开花落，还我寿人寿世，春向酒边浓。醉墨龙蛇舞，掷地化长虹。
水调歌头|涉世本为口，此事古今忙。百年星斗天上，凄紧北风凉。即看笋香鱼美，试问桑弧蓬矢，赢得是栖皇。天马不羁勒，游戏白云乡。人间世，八百载，几沧桑。衣冠又见南渡，无计话行藏。大抵文人习气，借酒同浇块垒，魂魄岂能尝。佳句李侯擅，花叶伫辉光。
水调歌头|铁笛老仙去，无复采花船。刚存湖角烟霭，夕照助苍然。晞发横觥旅舍，恰得提嵇挈阮，古意满朱弦。象板不须奏，大雅正当前。青冥处，无人会，调空传。一切浮华剥尽，高对逸人眠。携到蜀都眉黛，又拜汉家宫爵，此福恐难全。曲罢且危坐，香雪舞蹁跹。
水调歌头|夫子惠收我，谓我古心徒。闲居有客无酒，有酒又无鱼。报道犀兵远坠，问讯陈人何似，陈似隔年萸。天壤亦大矣，知有孔融乎。白雪歌，丹元赞，赫蹄书。洪崖何自过我，便作授经图。教我天根骑月，规我扶摇去意，餐我白芝符。从此须溪里，更著赤松湖。
水调歌头|数点润芽雨，一缕醒花风。绿波凝伫鸿影，天际幻飞龙。探海银鳞胜雪，雾里奔来似电，矫首舞青空。唤我同归去，长伴水晶宫。振云翮，追彩凤，渡轻虹。遍游仙苑瑶殿，甘露洗尘容。题句香侵云帕，筑室情留红豆，回首雨烟浓。啼鸟一声听，犹立小湖东。
水调歌头|西山六街碧，尝忆酒旗秋。神交一笑千载，冰玉洗双眸。自尔一觞一咏，领略人间奇胜，无此会心流。小驿高槐晚，绿酒照离忧。木犀开，玉溪冷，与谁游。酒前豪气千丈，不减昔时不。谁识昂藏野鹤，肯受华轩羁缚，清唳白苹洲。会趁梅横月，同典锦宫裘。
水调歌头|秋浪渺无际，皓月涌冰盘。半帆风意初定，幽思满湖天。四望乾坤清冷。一曲霓裳谁度。清夜杳飞仙。试想广寒殿，娇舞斗婵娟。越瑶岛，升碧汉，照人间。莫教有缺，惟愿长似此团圆。果是清辉先得。快此扁舟游赏。一醉梦悠然。跨鹤觅佳句，飞破岳阳烟。
水调歌头|欲状巴陵胜，千古岳之阳。洞庭在目，远衔山色俯长江。浩浩横无涯际，爽气北通巫峡，南望极潇湘。骚人与迁客，览物兴尤长。锦鳞游，汀兰郁，水鸥翔。波澜万顷，碧色上下一天光。皓月浮金千里，把酒登楼对景，喜极自洋洋。忧乐有谁会，宠辱两俱忘。
水调歌头|端坐懒成癖，云水兴何加。襟怀洗尽尘物，别有好生涯。选甚瀛洲仙阙，闹市花街柳陌，触处是光华。切莫问龙虎，白雪与黄芽。不耽诗，不殢酒，不拈花。从来本面公事，何必向人夸。昼览故山风物，夜被玄天星斗，百衲掩云霞。神鬼莫能测，顷刻遍河沙。
水调歌头|明月隔千里，风动帐纹开。故人锦字如梦，梦转雁初来。倚遍西山朝爽，行过石头旧渡，久别忽经怀。不得与之语，日夕独持杯。调绿水，歌白雪，有心哉。也知尻高啄俯，无计脱尘埃。狗尾貂蝉满座，贝带鵔鸃弄粉，一舆一臣台。岁晚不如愿，谁更忿灰堆。
水调歌头|娲氏有奇癖，炼石补苍天。不知唾弃余石，沈没几何年。岂意笔墨之外，独有参微妙法，屈铁一枝寒。奇字古文趣，老曼钝丁间。小斋净，翻晋籀，倦忘眠。梅花更有楼在，朱白剔方圆。能解说经精义，更识说文余意，刻画艺才全。秋夜展遗册，永叹月娟娟。
水调歌头|传道吴公殁，华表复来归。日日随云上下跨鹤更骖螭。我始疑人不化，继悟死生至理，此事亦非奇。灵凡本一道，人自不能知。望瀛州，瞻阆苑，岂难梯。但存忠孝洪崖鬼谷可肩随。梦后瑶池花放，弈罢璚壶酒熟，尘世已多时。寄语摄生客，捷径莫如斯。
水调歌头|落日岘山下，倒著接䍠回。傍人笑问山翁，日日醉归来。三万六千长日，一日杯倾三百，罍曲筑糟台。汉水鸭头绿，变酒入金罍。白铜鞮，鸬鹚杓，鹦鹉杯。轻车快马，凤笙龙管更相催。自有清风明月，刚道不须钱买，对此玉山颓。水自东流去，猿自夜声哀。
水调歌头|明月不照夕，灯火乱星球。一片娇波沈碧，短艇小虹桥。夜久阑干倚遍，安得铜琵铁板，水调唱歌头。切切小弦语，欸乃一声遥。空俛仰，廿年事，一浮沤。堤柳多应相识，涴地不禁秋。远忆苏翁菜圃，聊拥卧龙尘榻，不是宝钗楼。丹灶起无地，长揖谢浮邱。
水调歌头|闰馀有何好，一年两中秋。补天修月人去，千古想风流。少日南昌幕下，更得洪徐苏李，快意作清游。送日眺西岭，得月上东楼。四十载，两人在，总白头。谁知沧海成陆，萍迹落南州。忍问神京何在，幸有芗林秋露，芳气袭衣裘。断送馀生事，惟酒可忘忧。
水调歌头|马首红尘暗，道路苦多岐。远追鸾凤俦侣，结驷入京圻。袖有万言长疏，朝修夕改，墨汁尚淋漓。仰面青天近，欲进翻自疑。披云雾，睹日月，伏轩墀。皇情悦豫，赐问及鳏嫠。四海卧同一榻，万物视同一体，尧舜此襟期。花外春衫薄，归骑莫迟迟。
水调歌头|听说古时月，皎洁胜今时。今人但见今月，也道似琉璃。君看少年眸子，那比婴儿神彩，投老又堪悲。明月不再盛，玉斧亦何为。约东坡，招太白，试寻思。凭谁斫却，里面桂影数千枝。忆在无怀天上，仍向有虞宫殿，看月到陈隋。别有一轮月，万古没成亏。
水调歌头|先生乃儒者，有道出羲黄。袖将攀桂名手，种作杏林芳。江月玻瓈万顷，山雪琼瑶一色，开户挹寒光。清气满胸臆，何况有奇方。鹤凌云，鹏击水，凤鸣阳。平生济物，心在随寓寄行藏。丹鼎芙蓉紫艳，宝杵芝苓玉屑，坚子避膏肓。神圣可医国，功奏十全良。
水调歌头|君看郭西景，浑不减孤山。飞楼突兀百尺，轮奂侈前观。绝唱新词寡和，堕泪旧碑无恙，往事付惊澜。不见辽鹤返，惟对水鸥闲。又何必，珠翠盛，管弦欢。唾壶麈尾潇洒，领客上高寒。丞相功存宗庙，祭酒义兼家国，世事尚相关。风月寓意耳，莫作晋人看。
水调歌头|恍惚鹧鸪谱，缥渺凤鸾音。一声玉笛何处，云月夜沈沈。我自长空万里，拿月穿云游戏，风露扑征襟。侧耳更搔首，天外试追寻。叹奇材，流逸韵，动清吟。有谁法曲听罢，能识曲中心。顿挫将扬还抑，人倚红楼脉脉，如托九成岑。莫奏折杨柳，离思比春深。
水调歌头|京北探幽谷，翠柏间苍岩。巍峨千尺高坝，深锁一湖烟。晓借云车游目，错落长城崎曲，危堞布峰峦。领略雄浑气，识辨旧关山。月消隐，风静寂，客无眠。遥天耿耿星汉，倒影入澄澜。忽感余身微渺，欲学孙登吟啸，放旷寄林泉。得访青龙峡，不羡武陵源。
水调歌头|相遇会心友，目击契金兰。登天游雾莫逆，鸡黍不相干。常记岩岩亭下，俯瞰茫茫沧海，挥麈笑谈间。霞卷镇阳北，云隐鹤山颜。岁华迁，人事革，忽盟寒。芒鞋藜杖犹在，唯忆扣玄关。但愿心圆如月，表里虚凝澄澈，密密运枢环。一点迥无别，千里共同看。
水调歌头|摩挲向前进，惧负好时光。抱残守缺何济，此日不寻常。曾是为虚前席，顿感心头火炽，照我有星芒。草木转坚瘦，鹰隼剧飞扬。冻全解，花待放，浴春阳。壅培须更著力，风露浩瀼瀼。看得芳根兼倚，不遣微云相滓，枝叶显辉煌。吾土日当广，盈耳喜洋洋。
水调歌头|依约白门路，吹透玉箫凉。阑干卐字曾倚，秋影压波荒。忆自湘麋瘦损，谁把画桥疏柳，愁得者般黄。流水送蝉语，容易又斜阳。灵和殿，章华苑，永丰坊。而今休问张绪，休问杜秋娘。堤上香骢何处，有个卷帘人待，烟雨悄相望。界破一条绿，无梦到红墙。
水调歌头|秋高兴何远，爽气掬星河。雨晴山势飞动，楼外雁来多。丹桂香凝幕府，银烛光摇青琐，试问夜如何。天地大无外，老子尽婆娑。写兵机，修马政，咏铙歌。西风莫添，华发壮志未消磨。眼见帝都龙虎，人似仙洲麟凤，留我共銮坡。把酒暂舒啸，明月借金波。
水调歌头|伤心庾开府，书剑忆游梁。十年流落冰雪，如履柏台霜。昨日螳螂当辙，今日豺狼当路，牛背置神光。竟访赤松去，不顾紫微忙。汉貂蝉，万人杰，八州王。有君如是何事，高卧北窗凉。传得黄州密印，有病安心是药，此外更无方。莫袖经纶手，遗爱在甘棠。
水调歌头|太行有盘谷，隐者所翱翔，丈夫行世，磊磊落落信行藏。遇则声名利泽，不遇采山钓水，何似两俱忘。谁解盘中趣，与酒为歌章。问何如，盘之乐，乐无央。远驱虎豹，蛟龙于此亦潜藏。盘土可耕可稼，盘水可沿可濯，饮食寿而康。膏车秣吾马，从子以徜徉。
水调歌头|与蜀有缘法，见我眼俱青。征车到处，弦管无限作离声。自笑四年留滞，漫说三边安静，分阃愧长城。一念天地阔，万事羽毛轻。欲归去，诗入社，酒寻盟。骎骎双鬓，老矣祗觉壮心惊。虽是东西惟命，已断行藏在己，何必问君平。举似铜梁守，怀抱好同倾。
水调歌头|船系钓台下，身寄碧云端。胸中千古风月，笔下助波澜。唤起羊裘仙魄，来伴蝉冠清影，星阁倚阑干。上想中兴事，名节重于山。濯沧浪，开玉鉴，照朱颜。平生多少英气，直欲斩楼兰。尽道诗书元帅，好作经纶上衮，勋业秉华丹。霄汉展鸾翼，雷雨震龙蟠。
水调歌头|东湖浸南麓，北荡带西山。其中大有佳处，元不减商颜。上有雁峰千叠，下有龙滩百曲，别是一人寰。昨夜雨新过，流水到花间。一张琴，一壶酒，伴渠闲。诗成真宰应妒，万象入嘲讪。北海尊罍依旧，东里杖藜无恙，未放鬓毛斑。吾亦秣吾马，不怕路盘盘。
水调歌头|大好佳山水，天外有人间。惜哉如此烟景，都付与谁看。自古诗人未到，一任峰青江碧，寂寞几千年。搔首向天间，我亦是诗仙。载妻孥，携书剑，到南天。故宫何处，人道范蠡五湖船。欲向海天长啸，又恐鱼龙都起，呼月出秋天。碧海凉风至，我醉欲清眠。
水调歌头|左手把杯酒，右手握刀镮。快哉吾欲浮白醉即舞双丸。读罢一编遗史，断尽千秋公案，怒发每冲冠。椎铁击秦政，挝鼓骂曹瞒。而今事，增一笑，总般般。人情大抵难测翻覆似波澜。休问英雄竖子，富贵合输公等，已矣复何言。仰视四天白，长啸倚栏杆。
水调歌头|大道本无象，真性亦非空。其中造化有无，无有混玄同。透得玄关一窍，便好回头下手，静里要勤工。配合些儿妙，朝暮用屯蒙。采真铅，炼真汞，复真宗。阳生半夜，重关深锁倒骑龙。运起周天火候，流戊擒精就己，三性会元宫。朗朗超今古，神应妙无穷。
水调歌头|有喜君初度，风雨作秋声。连旬烈日，稻畦麦垄欲扬尘。好似天瓢在手，笑把群龙呵叱，四野注如倾。勃勃生意满，翠浪涌纵横。君知否，仁者寿，寿斯仁。自从三代而下，民命寄苍旻。满目桑麻谷粟，满目簿书期会，试说与仁人。小试作霖手，苏醒永新民。
水调歌头|云间贵公子，玉骨秀横秋。十年流落，冰雪香霭紫貂裘。灯火春城咫尺，晓梦梅花消息，茧纸写银钩。老矣黄尘眼，如对白苹洲。世间物，惟有酒，可忘忧。萧闲一段，归计佳处着君侯。翠竹江村月上，但要纶巾鹤氅，来往亦风流。醉墨蔷薇露，洒遍酒家楼。
水调歌头|坐上羽觞釂，水际洧衣褰。适兹胜赏，风轻云薄有情天。不用船舷悲唱，真俯阑干小海，乐事可忘年。莫向歌珠里，却叹鬓霜鲜。送朝潮，迎夕汐，思茫然。知他禊饮，此地过了几千千。既有相催春夏，自解转成今古，谁后更谁前。堪笑兴怀客，不似咏归川。
水调歌头|银河动清曙，玉宇湛高寒。手招黄鹄，晓骑风露下云端。借我金门仙客，去作三清使者，星佩落人寰。笑指炎荒路，一发认青山。觑宫袍，风采异，日华鲜。珠霏玉洒，布宣德意笑谈间。独倚横空一剑，俯仰乾坤万里，东望海波闲。白雉看重译，声教讫夷蛮。
水调歌头|战骨缟如雪，月色惨中秋。照我三千白发，都是乱离愁。犹喜淞江西畔，张绪门前杨柳，堪系钓鱼舟。有酒适清兴，何用上南楼。擐金甲，驰铁马，任封侯。青鞋布袜，且将吾道付沧洲。老桂吹香未了，明月明年重看，此曲为谁讴。长揖二三子，烦为觅菟裘。
水调歌头|未信仙都子，曾识老仙翁。卿卿少年去后，心与道人同。挥麈不须九锡，开阁苦无长物，闲日醉千钟。一笑欠伸起，儿戏大槐中。友彭聃，招园绮，傲乔松。年来多惯世事，莫莫恼司空。等得三朝好老，恰则而今虚左，梅信已先通。富贵正不免，从此学痴聋。
水调歌头|金芝腾地宝，瑶草动春芳。中庭乍消残雪，和气转东皇。花市收灯未久，柳陌踏青将届，乐岁好风光。指点泰途近，身在讵须忙。儒家气，方家业，道家装。膝前彩衣围绕，袍锦昼辉煌。坐我苍筠万亩，寿我红梅百本，才足了千觞。一笑领黄鹤，回首望仙乡。
水调歌头|今夜中秋月，独坐对高天。休问古今圆缺，心赏自年年。更上小楼南望，千里故园何处，风露九霄寒。把尽长安酒，不似在林间。傍花吟，随鹤舞，伴鸥眠。但得身闲无事，何用月长圆。少日功名富贵，老去江湖丘壑，出处道须全。丹心将皓魄，秋水共娟娟。
水调歌头|一步竞层顶，俯首怕摩空。横天布块，一派枫色火烧红。万里湖空老碧，射去灰乌一点，仿佛认飘鸿。推起千林浪，浪入小襟中。陡来雨，忽去云，扫恣峰。笑依松盖，隐约尘海睡壶翁。不管扬岚湿宇，拽出高虹一架，斜照是枭雄。挥手下山去，千里送行风。
水调歌头|老年有奇事，天放两中秋。使君飞榭千尺，缥缈见麟洲。景物东徐城上，岁月北征诗里，圆缺几时休。俯仰慨今昔，惟酒可浇愁。风露高，河汉澹，素光流。贾胡野老相庆，四海十分收。竞看姮娥金镜，争信仙人玉斧，费了一番修。衰晚笔无力，谁伴赋黄楼。
水调歌头|壁月春无价，琼树雪传神。后庭歌唱遗曲，犹似隔江闻。卸却铅华不御，只作蛾眉淡扫，疑是蕊宫人。控鹤下瑶阙，骑马入金门。雨无凭，风无准，暗销魂。更有梨花相映，能得几黄昏。偷觑水晶帘底，颜色都无着处，孤洁自天真。回笑闲桃李，净土与红尘。
水调歌头|江上雨成例，二月少晴时。柳枝东面风紧，千缕总飘西。不见梦中芳草，但见镜中新涨，寒重燕归迟。淡墨写离怨，还带泪痕题。寂寥况，惟有我，素心知。绿珠穿作，红豆相慰在天涯。早是梅花开过，又是杏花消损，莫误海棠期。待约看山去，依旧翠眉低。
水调歌头|石屋势平旷，峭壁几巉岩。妙哉天造地设，谁复谓神剜。畴昔涪翁题品，曾说人寰稀有，岂特冠湘南。趁取脚轻健，相与上高寒。避秦者，君莫问，意其间。祖龙文密，至今草木尚愁颜。赢得功成丹鼎，久矣乘风而去，跨鹤与骖鸾。犹有白云在，镇日绕禅关。
水调歌头|湛湛玉清水，矗矗炼丹山。秀环侯泮，广文分得括苍仙。虞殿薰风初入。尧陛祥蓂七叶，此际庭真贤。学术瑞王国，声誉蔼人寰。绿槐宫，丹桂殿，杏花坛。英华粲发，聊将文教布龙藩。我亦执经北面，喜见发祥南斗，再拜祝长年。丹诏烂鸦墨，绿发映貂蝉。
水调歌头|云倚边沙卧，水自碧天流。为看塞上风物，镇北古台游。骋目长城万里，远见大河一线，归雁唳清秋。塞外长风动，寒意透轻裘。望寰宇，思往事，动人愁。曾持霜雪长剑，奋削恶龙头。弱冠豪情万种，拚洒一腔鲜血，岂为献王侯。旧垒依然在，战士自为羞。
水调歌头|举手钓鳌客，削迹种瓜侯。重来吴会三伏，行见五湖秋。耳畔风波摇荡，身外功名飘忽，何路射旄头。孤负男儿志，怅望故园愁。梦中原，挥老泪，遍南州。元龙湖海豪气，百尺卧高楼。短发霜黏两鬓，清夜盆倾一雨，喜听瓦鸣沟。犹有壮心在，付与百川流。
水调歌头|飘飘任公子，爽气欲横秋。向日携诗过我，知不是凡流。筑室清江西畔，巧占一川佳处，胜士日追游。邀我出门去，柱月上新楼。烂银盘，从树杪，出云头。好是风流从事，同醉入青州。须信人生如幻，七十古来稀有，销得几狐裘。谁似芗林老，无喜亦无忧。
水调歌头|世界要扶助，人物载耆英。茫茫四海，谁识今代有宠臣。万顷青湖佳气，一片紫岩心事，天付与斯人。耸耸铁冠吏，表表白云卿。海沮漳，城汉郢，宅峨岷。规摹妙处，胸次纳纳几沧瀛。未说令公二纪，先看武公百岁，年与学俱新。星弁百僚准，天宇四时春。
水调歌头|京口古雄镇，是我钓游乡。大江日夜东去，山色郁葱葱。著屐来登北固，回望金焦两点，宛在水中央。𫖯仰发长啸，意气自飞扬。一弹指，今古事，几沧桑。论兵作赋，谁更相约醉千场。何意轮君游历，更遣虎头兴发，四壁素绡张。绝似米家画，云海接苍茫。
水调歌头|百岁子强半，万里我能来。长安九衢车马，宫阙倚天开。君独立乎人海，日日狂书古画，买醉向长街。却惹儿童笑，脱帽过丰台。我行矣，为君寿，掌中杯。檐桃渐熟，门外空复有黄埃。待访南都佳丽，撷取东方花实，作郡亦雄哉。定有好诗句，寄与岭头梅。
水调歌头|铭骨佩斯语，机事有机心。扰扰世间何物，哀乐苦相寻。道在稊稗瓦甓，身是鼠肝虫臂，悔作不祥金。瞻望邈难逮，水上有挐音。人已老，岁云暮，病相侵。馀日何堪把玩，万事付升沉。看尽鱼龙曼衍，等是鸡虫得失，弹指去来今。诗罢一长啸，酒熟可频斟。
水调歌头|今岁渝州热，过似岭南州。火流石铄如傲，尤更炽于秋。竟日襟常沾汗，中夕箑无停手，几至欲焦头。世岂乏凉境，老向此山囚。赖苍灵，怜赤子，起龙湫。刹那顷耳，天瓢倾下足西畴。荡涤两间炎酷，苏醒一番枯槁，民瘼庶其瘳。清入诗脾里，一笑解吾忧。
水调歌头|万仞鹅湖顶，千岁矫苍龙。楼台一簇，仙家遥寄五云中。天上朝元佳节，人世生贤华旦，瑞气郁葱葱。六辔耀闽海，列郡喜趋风。记昔年，当此际，早梅红。插花饮酒，狂歌醉舞寿昌宫。零落青袍如旧，敛板绣衣庭下，欣见黑头公。王室要师保，叔父忽居东。
水调歌头|若说故园景，何止可消忧。买邻谁欲来住，须把万金酬。屋外泓澄是水，水外阴森是竹，风月尽兜收。柳径荷漪畔，灯火系渔舟。且东皋，田二顷，稻粱谋。竹篱茅舍，窗户不用玉为钩。新擘黄鸡肉嫩，新斫紫螯膏美，一醉自悠悠。巴得春来到，芦笋长沙洲。
水调歌头|屈贾伤情地，杜老发悲歌。更看补天巨手，长剑此间磨。烟簇貔貅万灶灶，霜点将军两鬓，意气动山河。却向吟边老，数卷自摩挲。永嘉叟，哀乐意，过人多。辛陈唤起，秋深处听洞庭波。满袖秦关月色，一枕楚骚心事，帘外泣湘娥。千载词坛业，倘许补蹉跎。
水调歌头|有一修行法，不用问师传。教君只是，饥来吃饭困来眠。何必移精运气，也莫行功打坐，但去净心田。终日无思虑，便是活神仙。不憨痴，不狡诈，不风颠。随缘饮啄，算来命也付之天。万事不由计较，造物主张得好，凡百任天然。世味只如此，拚做几千年。
水调歌头|羯虏问周鼎，柱史出秦关。苦求句漏，何意身世远差安。不见跕鸢堕水，时有飞鸿遵渚，乐此久忘还。采药寓言耳，胸次有灵丹。钓游处，榕叶暗，荻花残。自翁仙后千载，输与水鸥闲。我读内篇未竟，忽被急符驱去，洞闭白云寒。回首愧幽子，隐约海中山。
水调歌头|近畿贤太守，陆地隐神仙。功高玉记，名通紫府自长年。拂拭壶中光景，游戏人间风月，富贵本青毡。十载五分牧，惠泽浸江天。把文章，做勋业，德才全。龟峰堂上，满城和气入歌筵。春在百花庭院，坐拥十眉珠翠，寿酒吸长川。来岁称觞处，稳向凤池边。
水调歌头|尤物喜得所，宝绘复成图。蜀声自喜竣急，古意满皇都。看取霜毫点染，何似冰弦披拂，下指尽工夫。还与炷梅魄，旷世许为徒。翻旧格，终止息，渺愁予。浑忘老之已至，唯以味清腴。谁与好弹三涧，只惜相违万里，珍重玉山炉。寄语王夫子，莫笑嵇生迂。
水调歌头|翘首望南北，一道紫霞明。天风海雨刚过，长啸最移情。坐听南屏钟动，又报花飞琼岛，相应恰双清。闲玩旧诗句，有味是无能。酌芳醑，张赤帜，保遐龄。且同文字般若，寂寞叩玄亭。不用商量今昔，喜得能均物我，谁更草虫鸣。凛凛映霜月，绿绮对窗横。
水调歌头|铜章纡墨绶，茜服佩银鱼。慈闱一笑，全胜莱子彩衣裾。好事柿红萱草，长伴朱颜绿发，荣贵更谁如。轴锦装鸾诰，帘绣窣藤舆。龙为炙，麟作脯，倒琼壶。寿筵今年，邀请金母伴麻姑。缥缈飞琼舞罢，宛转双成歌彻，何物奉亲娱。探支长命缕，预借角蟾蜍。
水调歌头|今古几词手，我自爱东坡。浩然一点奇气，哀乐过人多。合付铜琵铁板，洗尽绮罗芗泽，抗首且高歌。昵昵儿女语，恩怨竟如何。抚冠带，追兴废，梦南柯。君家处士高致，疏影乐婆娑。不为燕钗蝉鬓，何处晓风残月，托意在岩阿。腰脚喜长健，醒眼看山河。
水调歌头|久仰薛涛井，来上望江楼。三巴自古形胜，涪水绕绵州。眼底红亭绿榭，正是当年门巷，千载话风流。不见垂杨在，何处系行舟。百川逝，千帆去，一笺留。今应无憾，万国衣冠拜石榴。长与杜祠邻近，可有新诗酬唱，别集未曾收。蜀道谁云险，车马满平畴。
水调歌头|尺一九霄下，华发起江湖。西风吹我衣袂，八月过三吴。十五西湖月色，十八海门潮势，此景世间无。收入砚蜍滴，供我笔头枯。七十幅，五千字，日方晡。贝宫天网下罩，何患有遗珠。用我玉堂金马，不用清泉白石，真宰自乘除。长啸吴山顶，天阔雁行疏。
水调歌头|铁瓮城边路，镫火望扬州。大江襟带多景，尽揽起琼楼。四顾湖山如画，三国英雄安在，杯酒笑曹刘。一枕华胥梦，尘土即貔貅。襄阳笔，剑川跋，几经秋。龙蛇飞舞，掀动墨海六鳌愁。丞相东窗余事，良将干城重寄，奇物共争收。待访宝章录，千载足风流。
水调歌头|三稔不相见，一笑遇他乡。暗惊狂奴非故，收束入名场。秋水当年神骨，古柏而今气概，华贵亦苍凉。海鹤入清冥，前路正无疆。羡君健，嗟我拙，更颓唐。名山事业已分，吾志在工商。不羡大王声势，欲共斯民温饱，此愿几时偿。各有千秋业，分道共翱翔。
水调歌头|缔好恨不早，觌面雅相知。璇星楼上，一见天产此英奇。功在淮梁砥柱，政蔼汉扶襦裤，仅借寇恂期。懊恼剑花冷，手欲鲙鲸鲵。濡须坞，咽喉地，腹心谁。公其揽辔凭轼，勋业笑谈为。贯索旄头息焰，斗极泰阶动色，归佐太平基。客有问仆者，只说在渔矶。
水调歌头|汉代李元礼，江左管夷吾。英姿雅望，凛凛玉立冠中都。礧磈胸中千丈，不肯低回青禁，引去卧江湖。更学鸱夷子，一舸下东吴。送公别，杯酒尽，少踌躇。旧棠阴下，几人临路拥行车。归近云天尺五，梦想经纶贤业，谈笑取单于。为问苕溪水，留得此翁无。
水调歌头|此日足可惜，心事正崔嵬。江淮踏遍，经岁相识定谁来。每向酒边长叹，更向花边长笑，意虑叵能猜。邂逅忽相遇，有客在尘埃。脱儒冠，著武弁，太多才。笔墨争似，钩戟容易到云台。馀子何须转手，便把平生胸臆，勇去莫徘徊。事业上金石，人世自叹哀。
水调歌头|鹏翼藐沧海，飞渡向阳轮。凿开长夜混沌，人外辟乾坤。振翅企鹅鼓腹，昂首银鲸摆鬣，歌舞献嘉宾。一色皓无迹，万古炼冰魂。长城站，红旗拂，映朝暾。宏微世界在手，绝域建殊勋。两万里涛狂吼，十二级风怒扫，龙性岂能驯。打破八寒狱，放我浩然春。
水调歌头|著书U冠子，倚仗鹿门翁。十年正堪一笑，梦觉大槐宫。早是年开五秩，便待人生百岁，双脸再难红。试问输铜臭，何似作诗穷。道根深，俗缘浅，世情空。仙山久扃，花院名位夙相通。安事舞衫歌扇，自喜薰炉茗碗，况味野僧同。天独与为寿，秋满菊花丛。
水调歌头|不成三五夜，不放霎时晴。长街灯火三两，到此眼方明。把似每时庭院，传说个般障子，无路与君行。推手复却手，都付断肠声。漏通晓，灯收市，人下棚。中山铁马何似，遗恨杳难平。一落掺挝声愤，再见大晟舞罢，乐事总伤情。便有尘随马，也任雨霖铃。
水调歌头|太极原无象，梦觉亦非关。天性浑然心地，定静自能安。只为一团私欲，便有许多驰逐，长往不知还。洪炉难着雪，点铁要须丹。叹言湮，嗟教弛，慨经残。可怪支离末学，弃实尚虚闲。须辨小人君子，方识霸图王道，水火异炎寒。斯文天未丧，万古仰尼山。
水调歌头|暗雨扑帘重，残泪滴黄昏。绿窗梦断寒月，何处寄吟魂。消尽颠狂岁月，争奈韶华苦短，浪自逐红尘。满袖北风冷，小阁凝寒云。菊花寂，梅萼冱，怯霜晨。乱愁如雨，飞入苍莽了无痕。断岸烟平十里，极望征鸿有几，此恨更成新。依黯寸心远，摇落锁青门。
水调歌头|秋色入林杪，湛湛碧天长。篱边数丛黄菊，次第吐清香。自昔群真朝会，共话人间兴废，应运佐时康。遽命骑鲸客，飙羽下穹苍。禀天和，怀信惠，效忠良。甘分重职调御，大度愈恢张。况是从来声价，优渥溥沾高下，民愿庇馀光。献颂期君寿，永与镇安阳。
水调歌头|屏开金孔雀，褥陷绣芙蓉。洞房花烛夜，玳筵度蔼香风。盈耳笙歌缭绕，满眼绮罗交错，银烛影摇红。佳期今夕里，谈笑画堂中。皓齿歌，细腰舞，乐无穷。朱帘高卷，金炉香喷瑞烟浓。仙子将临凤阁，玉女下离蓬岛，同会蕊珠宫。门阑多喜色，女婿近乘龙。
水调歌头|十年禅榻畔，风雨扬茶烟。跳丸日月，未甘白发困尧天。江左风流才子，要伴江湖张翰，同泛洛阳船。酌酒情无尽，海燕绕船竿。逼人来，功业事，不教闲。男儿三十，定当谈笑在堂间。老子婆娑贫态，闭户长须赤脚，他日要分残。禹浪桃花影，归棹正轻安。
水调歌头|欲觅存心法，当自尽心求。此心尽处，豁地知性与天侔。行尽武陵溪路，忽见桃源洞口，渔子舍渔舟。输与逃秦侣，绝境几春秋。举全体，既尽得，要敛收。勿忘勿助之际，玄牝一丝头。君看天高地下，中有鸢飞鱼跃，妙用正周流。可与知者道，莫语俗人休。
水调歌头|千载读书地，今日始来游。江声岳色如梦，想像鹿呦呦。四面寒云遥集，满目长松肃立，风里桂香稠。累累涧中石，兀自枕清流。步庭院，抚碑碣，独夷犹。浮生多少惆怅，此际正悠悠。谁续当年薪火，早已尘封苔锁，寂寂冷烟浮。五老渺何处，天外倚高秋。
水调歌头|细数十年事，十处过中秋。今年新梦，忽到黄鹤旧山头。老子个中不浅，此会天教重见，今古一南楼。星汉淡无色，玉镜独空浮。敛秦烟，收楚雾，熨江流。关河离合，南北依旧照清愁。想见姮娥冷眼，应笑归来霜鬓，空敝黑貂裘。酾酒问蟾兔，肯去伴沧洲。
水调歌头|今日雪飞六出，明夜月圆三五，梅腊正传芳。恰值生申节，共献椒觞。
水调歌头|中秋一轮月，只和旧青冥。都缘人意，须道今夕别般明。是处登临开宴，争看吴歌楚舞，沈醉倒金尊。各自心中事，悲乐几般情。烛摧花，鹤警露，忽三更。舞茵未卷，玉绳低转便西倾。认取眼前流景，试看月归何处，因甚有亏盈。我自阖门睡，高枕笑浮生。
水调歌头|衮衮长江水，策策晓霜风。求归得请，特地送我布帆东。出处何关轻重，去住不拘淹速，社燕与秋鸿。父老休相恋，四载愧无功。谁知有，楼百尺，卧元龙。来从天上，一麾游戏斗牛中。闻道君王前席，见说从臣虚位，变化待鲲鸿。一笑同锦里，万事付金钟。
水调歌头|洞庭千古月，湘水一天秋。凉宵将傍三五，玩事若为酬。人立梧桐影下，身在桂花香里，疑是玉为州。宇宙大圆镜，沆瀣际空浮。傍谯城，瞻岳麓，有巍楼。不妨举酒，相与一笑作遨头。人已星星华发，月只团团素魄，几对老蟾羞。回首海天阔，心与水东流。
水调歌头|井水曼歌处，日日笑颜开。人间真率嘉会，别墅借楼台。管甚漂萍泊絮，只自提鹇挈鹭，乘兴放船来。有美共酬唱，肯让古苏梅。载丝竹，云上下，月徘徊。休怅鬓须霜雪，堂上寿尊陪。莫是商山四皓，还比香山九老，坛坫主鸿裁。人道谪仙下，灵境即蓬莱。
水调歌头|野趣在城市，崛起此台高。谁移蓬岛，冯夷夜半策灵鳌。十万人家甃碧，四面峰峦涌翠，远岫拍银涛。插汉笔双塔，簸两叶轻舠。我乘风，时一到，共嬉遨。江山无复偃蹇，弹压有诗豪。宝剑孤横星动，铁笛一声云裂，寒月冰宫袍。沧海一杯酒，世界眇鸿毛。
水调歌头|一雨洗空阁，象纬迫人清。披襟台上，坐看北斗正旋衡。知是南宫列宿，初出极星未远，龙角正分明。河汉馀千里，风露已三更。坐未久，书帙散，酒壶倾。凉生殿阁，冷然邀我御风行。拟欲乘槎一问，但得天孙领略，安用访君平。莫笑儒生事，造化掌中生。
水调歌头|飞雪已传信，端叶未分枝。莫嫌开晚，前月曾付小春期。谁道梳风洗雨，不许调脂弄粉，容易涴天姿。眼界未多见，鼻观已先知。昔西湖，今北客，各从宜。要渠烂熳，趣得暖律为渠吹。犹记石亭攀折，浑似扬州观赏，清兴欲寻诗。三嗅不离手，如得和篇时。
水调歌头|开凿二千里，驰道直如弦。怒江久称天险，挟石舞奔湍。猿鸟势穷飞度，两角去天尺五，更有雀儿山。肤裂指冰堕，U锸不曾闲。缒绝壁，下深谷，誓无还。借问五丁神力，坐对亦愁叹。筑路艰辛如此，何愧边头战士，报国寸心丹。视死等归耳，临睨白云闲。
水调歌头|寄迹云溪里，著著近狂疏。囊中偶得馀币，一例向当垆。醉里捕风逮日，赢得忙人笑我，归去倒骑驴。游戏黄昏后，寄睡在仙壶。正科跣，携竿钓，坐邻蕖。蛙声检点才罢，又去接飘梧。倘有故人相问，还道今宵未睡，炮马正愁车。好句依然有，都被泪痕污。
水调歌头|图画上麟阁，莫使鬓先秋。壮年豪气，无奈黯黯阵云浮。常记青油幕下，一矢聊城飞去，谈笑静边头。勋业出无意，非为快恩雠。卷龙韬，随凤诏，与时谋。朱幡皂盖南下，聊试海山州。邂逅故人相见，俯仰浮生今古，蝼蚁共王侯。万事偶然耳，风月恣嬉游。
水调歌头|今夕知何夕，秋色正平分。嫦娥此际，底事越样好精神。已是天高气肃，那更清风洒洒，万里没纤云。把酒临风饮，酒面起红鳞。歌一曲，舞一曲，捧金樽。从他妄想，老兔憔悴正纷纷。我为桂花拚醉，明日扶头不起，颠倒白纶巾。天若知人意，夜雨莫倾盆。
水调歌头|汉事正犹豫，足迹正跫然。严陵老子，当时底事动天顽。曾把丝纶一掷，藐视山河九鼎，高议凛人寒。竹帛非吾事，霄汉任腾骞。问云台，还得似，钓台巅。几年山下，使人犹识汉衣冠。寄语功名馀子，今日成尘何在，百战亦多艰。一笑桐江上，来往钓名船。
水调歌头|俯仰几桑海，寂寞老菟裘。平生出处踪迹，诗墨与终留。梦里燕筝吴笛，身外闽烟粤雾，了不系欢忧。自是射雕手，天遣狎归鸥。病中语，长记省，雪窗头。大难来日，堪虑风雨底绸缪。三径遮人草棘，十载迷人花絮，谁共赋新愁。剩我孤吟者，短鬓亦成秋。
水调歌头|岁晚橘洲上，老叶舞愁红。西山光翠，依旧影落酒杯中。人在子亭高处，下望长沙城郭，猎猎酒帘风。远水湛寒碧，独钓绿蓑翁。怀往事，追昨梦，转头空。孙郎前日，豪健颐指五都雄。起拥奇才剑客，十万银戈赤帻，歌鼓壮军容。何似裴相国，谈道老圭峰。
水调歌头|剑气总难敛，射斗有光芒。出言曾见惊座，此士不寻常。凭藉一成一旅，但得知人善任，汉道定能昌。果报登坛拜，天马看腾骧。郁忠愤，披肝胆，事戎行。男儿待显身手，肯自负昂藏。子为苍生请命，我为将军传檄，宣化及雍梁。勉佐中兴主，换了未渠央。
水调歌头|握虎符，持玉节，佩金鱼。三十正当方面，此事世间无。寄语东淮父老，夺我诗书元帅，于汝抑安乎。早早归廊庙，天下尽欢娱。
水调歌头|微香何冉冉，细路独行来。柳下轻风拂鬓，权当挂冠钗。况有姮娥流影，似破幽人岑寂，到晓不言回。梁燕也惊起，花底共徘徊。疏星入，凉露泫，宿烟开。一宵清思堪赋，抒写阮生怀。莫问蝉今莺昨，尽伴长松横石，俗客漫相猜。有酒且斟酌，铺簟近莓苔。
水龙吟|古来夷狄难驯，射飞择肉天骄子。唐家建国，北边雄盛，无如颉利。万马崩腾，皂旗毡帐，远临清渭。向郊原驰突，凭陵仓卒，知战守难为计。须信君王神武。觇虏营只从七骑。长弓大箭，据鞍诘问，单于非义。戈甲鲜明，旌麾光彩，六军随至。怅敌情震骇，鱼循鼠伏，请坚盟誓。
水龙吟|望中烟水萧萧，画图写出苍茫意。荒墩断岸，孤天云树，风前掩曳。荻渚洲横，蟹村屋小，高人曾寄。叹西风故国，殷勤洄溯，扁舟去，何人会。莫问泬寥秋气。想东林昔贤胜地。名流三五，缥湘满架，兰襟清泚。鸥鹭盟心，烟波息影，古怀同契。羡剡溪逸兴，飘然来去，话沧浪味。
水龙吟|病夫鬓秃颜苍，不堪持向清溪照。一生U凿，壮夫瞋懦，通人嫌拗。让当行家，勒浯西颂，草淮南诏。幸脱离沮洳，浮游江海，悠然逝毋吞钓。宴坐蒲团观妙。怪痴儿舂粮求道。古人尚齿，迎他商皓，拜他庞老。鸠杖蒲轮，把身束缚，替人愁恼。煞为僧不了，下梢犹要，紫衣师号。
水龙吟|芭蕉细雨潇潇，雨声断续砧声逗。凭栏极目，平林如画，云低晚岫。初起金风，乍零玉露，薄寒轻透。想江头木叶，纷纷落尽，只馀得青山瘦。且问泬寥秋气，当年宋玉应知否。半帘香雾，一庭烟月，几声残漏。四壁吟蛩，数行征雁，漫消杯酒。待东篱绽满黄花，摘取暗香盈袖。
水龙吟|春风一尺红云，粉蕤金粟重重起。天香国色，宜教占断，人间富贵。最喜风流，妆台卯酒，欲醒还醉。算年年岁岁，花开依旧，问当日人何似。休说花开花谢，怕伤它老来情味。依稀病眼，故应犹识，旧家姚魏。无语相看，一杯独酌，幽怀如水。料多情笑我苍颜白发，向风尘底。
水龙吟|江村布谷声中，陌头呕轧遥相和。乌犍捩角，同辛共苦，走盘转磨。龙骨翻翻，鱼鳞淰淰，云筛烟簸。看回环往复，方轮急驶，喧竹外，斜阳堕。忙煞晴占雨课。盼黄云万花齐睡，尽伊俯仰，渠侬不惜，芒鞋踏破。芦溆中渟，柳塘外溢，亭平聊可。料应待水落秋深，呼倦牧，低棚坐。
水龙吟|梦回天际归舟，夕阳正恋登临地。寒鸦坠影，征帆催暝，行人敛避。瓯脱浮家，广居弹指，重楼烟闭。便呼春百鸟，伴人一霎，刚经雨孤花泪。黄帽何时雾底。听鸣蛙夜凉歌吹。衣襟浥翠，沙洲雁落，四山云起。强琢春词，愁滋冻草，暗生幽意。怕春风拂瘦，帘钩独冷，剩梅花比。
水龙吟|绿筠遥上灵峰，绛绡香噀寒烟翠。夔公歌赋，癯仙餐雪，浅眠云被。特地烘晴，柳边羞见，过鸿声里。记流澌暗咽，簪花一笑，经年恨，分襟易。隔是天涯杖履。甚檀心敛眉差似。背风幽独，霜斤凿瘦，诗肩斜倚。未惜添筹，管教芳圃，饮阑春醴。倩龙媒驾与，更揩金镜，照酡颜醉。
水龙吟|万尘纡结孤肠，风雷喑哑精灵闭。陆沉人外，依徊自忍，蚊巢天地。坠雨何期，停云漫赋，老无多泪。奈车轮生角，石碑衔口，深巷锁，灯魂死。收拾烬馀骚屑，五十年生死交谊。零春片晌，残阳一寸，白头料理。留命桑田，惊尘海角，登临何意。喜牙弦未绝，心光共展，破昏霾气。
水龙吟|紫藤满架春风，翠阴花妥闲帘户。诗人老矣，唾壶愁击，阑干慵抚。兰菊传芳，琳琅锵韵，云情烟绪。似龙洲才气，龟溪逸调，又还是，苹洲谱。赣水瑶源碧注。念天涯关山羁旅。韩泷宦梗，楚庭乔木，可堪回顾。尽洗西江，高眠南涧，相从樽俎。奈流离暮齿，平生萧瑟，剩兰成赋。
水龙吟|钱王霸图成时，多应是百年遗树。羞将高古，为渠遮映，鱼盐调度。且向空山，趁时多事，四垂盘踞。算兴衰坐阅，权奇磊块，世间□，□斤斧。又见当天明圣，便弹丸也难分土。一番整顿，旧家草木，新来雨露。铁石心肠，叫龙根干，亭亭天柱。纵茯苓下结，茑萝高际，怎堪攀附。
水龙吟|可怜最是婵娟，遭时沦落如蓬梗。过庭续句，竟成谶语，何堪追者。十色蛮笺，七弦筝柱，闲情自领。算爱才不少，骚人墨客，终莫慰青楼恨。去锦城东差近。是太和薛涛古井。五云深处，昌蒲一碧，萧萧摇暝。访古人来，登高凭吊，伤心薄幸。问桃林何在，年年杜鹃，只余悲哽。
水龙吟|日高深院无人，杨花扑帐春云暖。回文未就，停针不语，绣床倚遍。翠被笼香，绿鬟坠腻，伤春成怨。尽云山烟水，柔情一缕，又暗逐金鞍远。鸾佩相逢甚处，似当年刘郎仙苑。凭肩后约，画眉新巧，从来未惯。枕落钗声，帘开燕语，风流云散。甚依稀难记，人间天上，有缘重见。
水龙吟|百年乔木书堂，蠹鱼爱食神仙字。清风朗月，白苹洲畔，骆驼桥底。禹穴东崩，秦灰西U，人生到此。待狂尘靓扫，玉签重整，呼杯酒，菭枝外。我忆君家刺史。老人星好辞谁继。芳筵折柳，危滩逢雁，江山故事。暗惹相思，荷花一路，莼羹千里。付南宗妙手，丹青彷佛，写嫏环地。
水龙吟|暮烟黏住飞霞，寺钟远度山容紫。庄严粉碧，旃檀芳蔼，夕阳林里。百八声中，空灵虚渺，醉魂惊曳。记只圆妙偈，来来去去，空空意如斯耳。恍若慈云过矣。震高峰杳茫逶迤。馀阴黯淡，晴峦葱茜，塞鸿千里。鼎食心雄，鼓词情厌，几人空尔。听消沉一瞬银蟾浴浪，看长鲸起。
水龙吟|月明仙鹤飞来，孤山山上人吹笛。一湖云水，两堤烟草，四山花石。漱雪心清，餐霞肌冷，个人无匹。便茂陵老去，玉簪殉土，终不上相如册。尚有玉梅相识，好姻缘古今难得。笑他苏小寻郎，桥畔香车油壁。菊蕊煎茶，渌波酿酒，陪君苏白。想天寒竹里诗魂，可许我呼而出。
水龙吟|历观今古名臣，求如公者人能几。平生勋业，行其无事，一诚而已。方信名言，臣门如市，臣心如水。正乾坤清晏，飘然高蹈，非明哲安能此。太古岁寒松柏，尽春风闹开桃李。傅岩霖雨，苏门风月，无非天理。莫讶求闲，从来老眼，阅人多矣。待他年，凤诏九重重下，为苍生起。
水龙吟|雨馀露井春生，飞琼夜剪瑶池雪。新妆照水，繁英如玉，几枝初发。洗尽铅华，消除尘垢，望中幽洁。但芬芳未了，枝头杜宇，偏只是啼声彻。爱尔丰姿清绝。倚雕栏不言堪悦。玉兰沁露，梨花带雨，风神终别。烟净池塘，日长庭院，莺声乍歇。趁东风试把琼枝摘取，绿窗陈设。
水龙吟|落花飞絮茫茫，古来多少愁人意。游丝窗隙，惊飙树底，暗移人世。一梦醒来，起看明镜，二毛生矣。有葡萄美酒，芙蓉宝剑，都未称，平生志。我是长安倦客，二十年软红尘里。无言独对，青灯一点，神游天际。海水浮空，空中楼阁，万重苍翠。待骖鸾归去，层霄回首，又西风起。
水龙吟|何来琐骨玲珑，翩翩忆向空中坠。皎洁脂凝，娉婷玉立，轻盈砍语。似絮沾泥，如花堕溷，前身何处。记儿童游戏，几回雕镂，便自见丰神露。只有玉娥生妒。洗铅华全身寒素。春光融泄，腰肢消瘦，凭谁防护。冷眼相看，偶然含泪，悄无情绪。伯明朝日上帘栊，蓦地效飞琼去。
水龙吟|白门斜照西风，几回惊见沧波换。天留一老，文章山斗，光芒霄汉。满地江湖，百年身世，酒杯陶遣。看行吟坐啸，乾坤万态，都收入，新诗卷。华发朱颜未变。羡壶中春宽无限。德星聚处，辉腾龙角，璇奎交焕。露菊黄深，霜枫丹近，岁寒心眼。镇鸠扶玉杖，鸥随画舸，弄清溪晚。
水龙吟|谁家玉笛楼中，遏云声断龙吟水。风清万籁，雾净三更，月明千里。散入雒城，曲中折柳，动人乡思。甚天涯孤客，故园摇落，襟袖有盈盈泪。堪叹流商刻征。断腹声旧腔谁系。金谷吹残，武陵调苦，萼楼人醉。便欲乘风，钧天学谱，跨鲸云际。待他年，彷佛君山父老，世间游戏。
水龙吟|倚阑蓝玉西边，长松千尺鼪鼯走。风吹香雾，云生幽树，泉鸣缺甃。嘻笑山翁，看山不厌，别来浑瘦。且休嫌俗客，竹床乌几，半分与，真耆旧。已办泽车款段，时时过竹扉花牖。人来问我，功名老矣，狂歌摇首。袖里经纶，与时消息，只令杯酒。唤香山居士商量，添个似侬肯否。
水龙吟|短衣匹马清秋，惯曾射虎南山下。西风白水，石鲸鳞甲，山川图画。千古神州，一时胜事，宾僚儒雅。快长堤万弩，平冈千骑，波涛卷鱼龙夜。落日孤城鼓角，笑归来长围初罢。风云惨澹，貔貅得意，旌旗闲暇。万里天河，更须一洗，中原兵马。看鞬櫜呜咽，咸阳道左，拜西还驾。
水龙吟|南溟千顷涛澜，举头颇见鱼龙迓。艟艨破雾，旌旗炫日，畦町盈野。侍我开颜，因君觅句，玉鞍初卸。正山芭深处，红桑灿烂，应休问，开还谢。云树重重似画。瞬银河九天争泻。山容绛沐，溪流绿涨，平添姚冶。梦破雏莺，倦回新茗，地宜结夏。许诛茆三径，篱边槛外，补蔷薇架。
水龙吟|百年同是行人，酒乡独有归休地。此心安处，良辰美景，般般称遂。力士铛头，舒州杓畔，不妨游戏。算为狂为隐，非狂非隐，人谁解，先生意。莫笑糊涂老眼，几回看红轮西坠。一杯到手，人间万事，俱然少味。范蠡张良，尽他惊怪，陈抟贪睡。且陶陶兀兀，今朝醉了，更明朝醉。
水龙吟|横窗黛损遥峰，斜街梦断垂杨暮。残箫声里，顿教啼乱，水西鸥鹭。九陌铺银，环天堕泪，都成缟素。正千山月冷，一灯灰尽，终犹是，飘然去。沽渎哀歌薤露，问而今骚坛谁主。红牙拍歇，伤心留得，鬘天剩谱。玉笥山颓，马塍花落，新词谁赋。料吟魂化鹤，归来还绕，旧题襟处。
水龙吟|碧梧庭院西风，紧凉意罗帷先透。露垂珠点，蟾圆玉镜，云铺冰绉。捐了齐纨，装成吴絮，寒生翠袖。乍栏干凭处，声声柔橹，又是雁来时候。绝爱闲窗清昼，映斜阳疏花如绣。琴调绿绮，棋函白石，曲翻红豆。多谢天公，匀量芳晷，平分莲漏。待衔杯探取秋英，帘外一痕香瘦。
水龙吟|天涯舍我先归，还知我以何时去。浮生萍梗，南辕北旆，之吴之楚。岂偶然哉，祗堪一笑，无庸多语。向临歧赋别，丁宁祝望，竿百尺进一步。其奈头颅如许。更藩篱穴犹据虎。良机一失，付之谁手，探囊堪取。君对天庭，上咨西事，历陈条绪。问相如汉指来宣，果何益亦何苦。
水龙吟|夫须碎织成蓑，鸣榔去钓西岩下。添将葛屦，配将蒻笠，短竿自把。转过滩头，又寻沙觜，萧然整暇。趁满天荻絮，满身烟霞，邀几个鸬鹚话。欸乃一声归一，穿浪花引船入汊。解衣槃薄，裁青补翠，乱堆篷罅。晒月眠云，消闲谁共，但凭老瓦。奈卖鱼市散，无钱沽酒，藉伊偿价。
水龙吟|百花开遍园林，又春归也谁为主。深黄浅紫，娇红腻白，他谁能妒。似不胜情，醉归花月，梦回云雨。又丰肌恰被东风摇动，盈盈底霓裳舞。世事纷纷无据。与杨花飞来飞去。当年斗大，知他多少，蜂窥蝶觑。金谷春移，玉华人散，此愁难诉。漫寻思，承诏沈香亭上，倚阑干处。
水龙吟|东风重放千花，酽红香白芳心恣。枯禅出定，春山浅笑，汾江清泚。新岁花灯，贞期歌舞，披霞散绮。看紫霄宫外，红旗画鼓，风雷动，潜龙起。矫矫鳞飞甲奋，小盘回，人间游戏。九天可上，五洋可下，嘘云吟水。一派春光，一番春昼，一城春意。问金鞭影里，升平年少，是龙文未。
水龙吟|九州雄杰溪山，遂安自古称佳处。云迷半岭，风号浅濑，轻舟斜渡。朱阁横飞，渔矶无恙，鸟啼林坞。吊高人陈迹，空瞻遗像，知英烈垂千古。忆昔龙飞光武。怅当年故人何许。羊裘自贵，龙章难换，不如归去。七里溪边，鸬鸶源畔，一蓑烟雨。叹如今宕子，翻将钓手遮日，向西秦路。
水龙吟|正声开启常州，高标雅范今犹在。浙西流弊，倩谁能挽，狂澜既坏。托兴缠绵，发幽抉隐，重张新派。看百川东引，风骚为继，尊词体，传真概。一选宛陵皕载，便当时四农疑怪。偏严近矫，多君依是，宗师一代。指物缘情，微言宏旨，寄情言外。但清芬远挹，空山芳躅，作深深拜。
水龙吟|东君直是多情，好花一夜都开尽。杏梢零落，药栏迟暮，不教宁静。风度秋千，日移帘幕，翠红交映。正太真浴罢，西施浓抹，都沉醉娇相称。磨遍绿窗铜镜。挽春衫不堪比并。暮云空谷，佳人何处，碧苔侵径。睡里相看，酒边凝想，许多风韵。问因何，却欠一些香味，惹旁人恨。
水龙吟|城头谁构飞U，水天襟带开江郭。西山南浦，眼前不让，滕王高阁。回首东湖，昔贤陈迹，雨笼烟幕。更凭栏杳霭，龙沙迷漫，会招取，吹笙鹤。是处襜帷棨戟。贺生成，万家绣错，沧桑纵改，梁园非故，庚楼如昨。可惜清晖，等闲付与，乌啼击柝。正鱼龙偃卧，我来长啸，一声惊觉。
水龙吟|江山老尽才人，霜寒影逝花间侣。斜街旧事，丹青染罢，熙荃何处。醉墨含香，等闲留得，东风红雨。正哀蝉凄断，凋零时候，护芳事，凭谁主。石畔幽兰依旧，记当时停杯题句。联吟风月，坐中谈笑，梦边襟素。敛尽馀霞，风流顿歇，残宫碎羽。料翩然归往，山堂极目，望桃源渡。
水龙吟|一星南极辉光，每年腊节明朝见。黄封赐酒，翠盘仙脯，画堂张宴。济济嘉宾，谋谟耆老，文章英彦。想从初独禀，武夷之秀，金榜登高选。早侍九华春殿，彩毫挥五云腾绚。驱驰扈从，东征北讨，马蹄行遍。身仕三朝，手调金鼎，芳名驰远。愿长年佐辅，皇恩帝德，百寮冠冕。
水龙吟|几年埋玉蓝田，绿云翠水烘春暖。衣薰麝馥，袜罗尘沁，凌波步浅。钿碧搔头，腻黄冰脑，参差难剪。乍声沉素瑟，天风佩冷，蹁跹舞霓裳遍。湘浦盈盈月满。抱相思夜寒肠断。含香有恨，招魂无路，瑶琴写怨。幽韵凄凉，暮江空渺，数峰清远。粲迎风一笑，持花酹酒，结南枝伴。
水龙吟|平湖渺渺波无际。难认旧时青盖。荻絮横飞，蓼红斜炫，秋光无赖。拚不含愁，韫香密裹，泠泠珠佩。伴江妃泪颗盈盈怕谁，厮恼幽房里深。深缀十斛明珠，谁买空望眼悬愁碧海。露冷昆明霜凋，玉井兰舟罢采。自抱冰魂，海U石烂，千年不坏。莫抛掷一点孤心，苦留得秋容在。
水龙吟|举头西北浮云，倚天万里须长剑。人言此地，夜深长见，斗牛光焰。我觉山高，潭空水冷，月明星淡。待燃犀下看，凭栏却怕，风雷怒，鱼龙惨。峡束沧江对起，过危楼欲飞还敛。元龙老矣，不妨高卧，冰壶凉簟。千古兴亡，百年悲笑，一时登览。问何人又卸，片帆沙岸，系斜阳缆？
水龙吟|洞庭春水如天，岳阳楼上谁开宴。飘零郑子，危栏倚遍，山长恨远。何处兰舟，彩霞浮漾，笙箫一片。有娥眉起舞，含嚬凝睇，分明是旧仙媛。风起鱼龙浪卷，望行云飘然不见。人生几许，悲欢离聚，情钟难遣。闻道当时，汜人能诵，招魂九辩。又何如乞我，轻绡数尽，写湘中怨。
水龙吟|玉楼凭遍危栏，南天一抹残霞暝。丛篁失翠，更谁能会，西江月冷。笛咽箫沉，烟愁雨恨，一时同凝。叹霜弦抚断，风流顿杳，浑难觅，孤鸿影。往迹漫重消领。怕偎灯前游还省。十年醒醉，几回曾忆，梦馀芳謦。高阁魂迁，斯人已矣，夙缘堪凭。待星移物换，鸥边劫后，踵清吟兴。
水龙吟|陶公三尺渔梭，十年来藓枯尘壁。无端夜半，风雷入梦，晓痕犹湿。起唤兰桡，荻花荡漾，黏天晴碧。望芝云一点，烂银盆里，青螺眼中堪识。独倚枕床清啸，看千帆霎时风力。孤篷稳系，钓车慢卷，绿杨汀侧。远树如烟，飞鸥如雪，暮愁如织。倩何人小拂朱弦，写入一江秋色。
水龙吟|几回梦到苍茫，此番终见群崖聚。惊涛万叠，排空掠岸，势摇吴楚。疑是鱼龙，恐人下看，深渊恚怒。更浮屠百尺，天风凛冽，振衣袂，如飞举。谁似忘机俊侣。正翩翩两三鸥鹭。悠然携手，徜徉直到，蓬莱深处。眼底湖山，胸中意气，一时樽俎。又西窗夜静，剪灯闲坐，话巴山雨。
水龙吟|漫寻千里芳蘅，依依鹤影栖云树。锦鳞翔跃，栖鸥婉啭，诗情全负。寂寞汀洲，游丝野马，似无来处。任烟霞老去，空闻江上，广陵散，含情苦。浪打萍踪几度，目频牵夕阳归路。平生唯有，苍凉行色，殷勤盼顾。雾月徒圆，流花难折，残杨犹舞。怕明朝雨雪霏霏，新恨更无凭据。
水龙吟|故人隔海相望，举杯如见钟山月。乱云散尽，山河表里，清光四澈。桃渡联吟，长桥买醉，素娥能说。问当年俊侣，海桑三见，几人保如霜发。翘首航天一叶，想银河今宵可涉。碧落无声，双星在望，天容全别。哪有人间，盈盈一水，长教隔绝。待他年此日，三方高会，庆团圆节。
水龙吟|空明击碎流光，回肠一霎难寻旧。芳华消尽，凉蟾何意，半垂疏柳。飞叶恨惊，凝云愁结，重重还又。怆秋宵寥廓，夜虫凄楚，伤心几回低首。盼望音容永绝，断肠祗剩文如绣。横烟拂■，征鸿将度，月寒花皱。斜日衔江，围山欹陌，昔年时候。痛而今泪与江流，总向西风同奏。
水龙吟|故人来酹残觞，草堂犹是题诗处。栖尘短榻，绣苔荒径，风流谁主。冷眼论兵，狂才赌曲，廿年心素。正江山摇落，寥空鹤下，应凄断，新亭语。也识浮生无住。感前踪沧波漂羽。夔门访杜，湘皋哀屈，伶俜词赋。一暝攀天，千忧入地，萧然终古。又歌残楚些，低徊笛泪，背斜阳去。
水龙吟|一盘圆走乌珠，便摹出可人情韵。箜篌钲鼓，筝琶色拍，歌声远近。江上峰青，湘灵不见，为传幽恨。正洋洋盈耳，鹅U忽叫，忙扶起，斜行璺。磨蝎命宫休问。向筵前每央红粉。扬州小调，邯郸小曲，转喉犹吝。手握枢机，眼明炉锤，傲他香吻。绕梁能几日，真听遍廿四番花信。
水龙吟|苍冥应有长风，浩然吹起中秋月。世间谁有，浩然胸次，如椽巨笔？太白苏辛，洞然肝胆，一时澄澈。看嫦娥宽袖，桂花舞落，漫空堕霏玉雪。不过平常一节。笑古今几人痴绝。归来便可，人间依旧，匆匆作客。我欲随时随地而往，不生分别。叹斯言谁解，杯盘请置，与清醪说。
水龙吟|名花坐对嫣然，玉杯满泛休停手。相府风光，帝城春色，可人依旧。真是天香，堪称国色，群芳魁首。喜夜深银烛高烧，问红妆艳质，曾如否。檐外渐移星斗。况今夕月明如昼。雀锦屏开，麟袍座列，朱衣庭走。占断人间，梨园法曲，黄封御酒。愿年年共赏霖雨堂中，放歌为寿。
水龙吟|萧条树树秋声，故家门巷人烟少。空山行迹，相寻风雨，荒芜谁埽。委地哀蝉，离巢冻雀，露迷衰草。总音尘盼断，天涯漂泊，无可语，青蝇吊。漫说花魂未歇，挽西风柔柯重绕。乌飞惊夜，蛩啼怨曙，阴燐凝照。古社芜城，槐薪空仰，更何人到。试停车凭晚，酣霜红脸，乍如花好。
水龙吟|海棠开坏残春，可堪风雨凋霜鬓。星迷月掩，津桥凝伫，哀思无尽。饯了清明，等闲辜负，李园花信。叹冰弦抚断，飘香如雪，探芳事，凭谁问。前迹莫还重认，觅灯魂梦边愁损。从容挥洒，胸襟应是，渊明差近。天丧风流，只今还怕，复生卑吝。向尘寰一瞥，蓬山去也，把仙槎趁。
水龙吟|对花常欲留春，恨春故遣花飞早。晓来雨过，绿阴新处，几番芳草。一片飘时，已知消减，满庭谁扫。料多情也似，愁人易感，先催趁朱颜老。犹有清明未过，但狂风匆匆难保。酒醒梦断，年年此恨，不禁相恼。只恐春应，暗留芳信，与花争好。有姚黄一朵，殷勤付与，送金杯倒。
水龙吟|芰荷香雨初收，竹风槐日凉清晓。年年祝寿，今年不比，常年时候。教子收功，五云金殿，初承亲诏。早胪传三日，寿称千岁，多应是如公少。遥想寿椿堂上，饮霞觞捧孙微笑。已见儿荣，更看孙贵，茅分蒲召。上第归来，彩衣挂绿，兰阶生耀。九霄中一点光明，寿星高照。
水龙吟|晓来雨歇风生，素商乍入鸳鸯浦。红蕖翠盖，不知西帝，神游何处。罗绮丛中，是谁相慕，凭肩私语。似汉皋佩解，桃源人去，成思忆空凝伫。肯为风流令尹，把芳心双双分付。碧纱对引，朱衣前导，应须此去。好揖清香，盛邀嘉客，杯行无数。唤瑶姬并立，如花并蒂，唱黄金缕。
水龙吟|老来消尽朱颜，也应身与诗人称。烟村贳酒，风江垂钓，尽饶佳兴。思欲云腴，气还秋肃，底输公等。更浮尘扫却，炉薰静对，放清味，闲中领。换作痴肥未肯。是生来神清骨冷。怀人坐夜，摊书起早，少眠多醒。便减腰围，怎教轻减，耽吟心性。倚寒天剩有，梅花满树，认年时影。
水龙吟|小窗坐暝黄昏，神随去雁千山渡。虹桥晚霁，月湖澄碧，吟怀寄与。槛外烟波，红香雨后，春深如许。正荷风一枕，池塘留梦，料应是，轻于絮。乍觉藤阴移户。对陈编花虫相语。楼台落照，连天芳草，王孙何处。长忆江南，关河犹隔，砚池魂路。倩何人共我，买舟携酒，到春申浦。
水龙吟|大荒披发来兮，新亭定哭山河异。中流砥柱，故家乔木，茫茫余几。虎逝龙亡，教谁收拾，人闲今世。怅令名寿考，先生归也，慭遗不，关天意。知否门生老矣。赋沧浪当年孺子。拘U穷海，拜鹃荒谷，是何情致。霁月槐堂，春风檀席，精神寄此。愧雷塘著籍，无才作记，配刘公是。
水龙吟|美人满院红妆，绿珠忽向高楼坠。非云非雨，非朝非暮，一天春思。绣阁娇慵，厌他轻薄，重门深闭。奈偷从墙角，窣来窗畔，人前故眠羞起。可惜风流扫地，赖多情青苔牵缀。生成薄命，飞来又被，鹦哥啄碎。一缕残魂，浮萍再世，去随流水。想深宫拾得，踏歌连臂，有人垂泪。
水龙吟|飙车飞上蓬莱，不须更跨琴高鲤。砉然长啸，天风澒洞，云涛无际。我欲乘桴，从兹浮海，约任公子。办虹竿千丈，U钩五十，亲点对连鳌饵。谁榜佳名空翠。紫阳仙去骑箕尾。银钩铁画，龙拿凤翥，留人间世。更忆东山，哀筝一曲，洒沾襟泪。到而今，幸有高亭遗爱，寓甘棠意。
水龙吟|问春何苦匆匆，带风伴雨如驰骤。幽葩细萼，小园低槛，壅培未就。吹尽繁红，占春长久，不如垂柳。算春长不老，人愁春老，愁只是人间有。春恨十常八九，忍轻辜芳醪经口。那知自是桃花结子，不因春瘦。世上功名，老来风味，春归时候。最多情犹有，尊前青眼，相逢依旧。
水龙吟|几时飞上瑶京，月中环佩珊珊静。朦胧似醉，悠扬似梦，迷离似影。真个曾销，黯然欲别，凄凉谁省。寄相思只在，黄泉碧落，听一片，啼鹃冷。楚些歌残漏永，翠帘空，篆香温鼎。梨云罩夜，絮烟笼晓，梧阴弄暝。来不分明，去无凭据，旧情难证。待亭亭倩女，前村缓步，唤春风醒。
水龙吟|元英燕罢瑶台，玉妃满地花钿委。山川幻出，剡溪梁苑，齐宫郢里。半点瑕无，一团和就，珠圆琼碎。任谢家儿女，庭前争诧，盐空撒絮风起。夜入蔡州城里。问官军果谁堪比。饮羔烹凤，众宾一笑，直聊尔耳。寒耸玉楼，冻呵金井，属公诗史。更须持大白，浩歌黄竹，为丰年喜。
水龙吟|先生避谤山栖，戒门不纳高轩客。谁欤来者，吟诗张碧，诙谐侯白。礼数由他，谢郎著帽，王郎穿屐。且问花随柳，举杯邀月，那须预人家国。香案旁边供职。鸟飞空何曾留迹。臞翁铁汉，两贤安在，百夫之特。但愿王师，早俘颉利，早禽长狄。便太平无事，卖薪沽酒，骑牛腰笛。
水龙吟|几番南极星边，樽前常借南枝寿。今年好处，冰清汉节，与梅为友。老桧苍榕，婆娑环拱，影横香瘦。把草庭生意，蛮烟尽洗，都付与风霜手。岭首小春时候。看明宵桂轮圆又。此人此地，此花此月，宜诗宜酒。把绣归来，调羹金鼎，西湖春后。愿玉奴岁与素娥不老，共人长久。
水龙吟|驿飞稳驾高秋，迎人满目清新景。秋还有色，芙蓉照水，晨妆对镜。雪卷寒芦，字横过雁，渡浮孤艇。是骚人行处，腔风调月，香满袖过梅岭。断岸烟收人静。雨声干桐疏枫冷。掀髯独笑，仙翁起舞，卧龙呼醒。近小阳春，为梅也合，迟迟鞭影。更郁孤一笑追欢，料得坡翁首肯。
水龙吟|问谁独运灵思，能将军垦精神塑？一声呐喊，万钧力聚，荒原破土。小憩田间，解衣乳子，天山娇女。正青春献了，子孙献了，屯边业，功勋著。廿载茫茫戈壁，也曾经雪狂风怒。重来故地，还悲还喜，幽怀难诉。久对无言，肃然心会，苍凉西部。但此情记取，明朝万里，伴侬归去。
水龙吟|画楼红湿斜阳，素妆褪出山眉翠。街声暮起，尘侵灯户，月来舞地。宫柳招莺，水荭飘雁，隔年春意。黯梨云，散作人间好梦，琼箫在锦屏底。乐事轻随流水。暗兰消作花心计。情丝万轴，因春织就，愁罗恨绮。昵枕迷香，占帘看夜，旧游经醉。任孤山剩雪残梅，渐懒跨东风骑。
水龙吟|未应闲却诗人，地偏容得抒宏抱。牂牁远去，疲氓待抚，孤光自照。儒雅风流，讴歌伫听，化行夷獠。过龙场旧驿，武溪深处，平生愿，何曾了。乐事难忘江表。向秦淮几同登眺。骚坛管领，笔端驱使，逸情萦绕。云外山河，楼头鼓角，相望一笑。看舂陵发咏，关怀民瘼，换吟囊料。
水龙吟|四郊禾稼如云，方惊数日甘霖好。吾皇有德，老天能事，非因人祷。一夜风雷，玄云撩乱，银河倾倒。问田间消息，年年气象，更催得秋成早。压尽东华尘土，湛冰壶九重清晓。晴光渐放，瀛洲波定，御沟声小。绿野春回，黄扉昼静，篆烟萦绕。愿鱼羹有饭，避贤归去，向山林老。
水龙吟|故宫遗恨休论，孤桐碧沁苌宏血。甄奇赤雅，解昔云亸，斯人卓绝。世事悠悠，霓裳羽换，玉笙簧热。只名材爨下，英风弦外，堪绕指，成冰雪。守阙袌残何憾，数完人无多清物。情移海上，高山比峻，猗兰芳洁。仙尉梅花，暗香三弄，古怀千结。信阳春能和，同声相应，似蕤宾铁。
水龙吟|望中璇海波新，泛槎又匝银河转。金风细袅，龙枝声奏，钧箫秋远。南极飞仙，夜来催驾，祥光重见。紫霄承露掌，瑶池荫密，蟠桃秀U莲绽。新栋晴翚凌汉。半凉生兰檠书卷。绣裳五色，昆台十二，香深帘卷。花萼楼高处，连清晓千秋传宴。赐长生玉字，鸾回凤舞，下蓬莱殿。
水龙吟|人生何必求名，身闲便是名高处。卧云衣袂，何因自染，修涂尘土。世路羊肠，人情狙赋，翻云覆雨。把从前旧梦，倚阑重省，休更错添笺注。况是吾庐江上，也抵得封侯千户。高眠闲听，邻舟渔唱，倚阑农语。休望当年，溪边俱载，隆中三顾。怕群鸥微觉，见人欲起，背人飞去。
水龙吟|洒然林下高风，百年长作贞松偶。铅华不御，芳馨自远，蕙兰堪友。蜀苑呼龙，孤山邀鹤，岁寒同守。想繁华时节，何曾得意，也不为，冰霜瘦。自是东风较晚，枉催开园林如绣。眼中羞见，夭桃秾李，炫奇争秀。梦绕南枝，幽香和月，暗沾襟袖。倩淋漓醉墨，生绡写取，祝梅花寿。
水龙吟|锦官城外红稀，锦江犹作无情绿。矶透借问，画船前过，衣边裙幅。窈窕谁家，若教回首，见来应熟。叹颓垣断井，飘零何许，怕道昔时金屋。梦里铜镮青琐，有人供明珠千斛。碧阑干外，明蟾初满，芳心一掬。玉镜台昏，纱窗隙处，剩膏残馥。只无言付与，后来妆抹，冰纨云縠。
水龙吟|秋园白露初肥，家家拾紫登山麓。金风小罅，吴霜乍点，嫩黄才足。未出瑶房，暗惊纤手，颦眉刺触。喜合欢腰细，于中微束，称鸳鸯比肩名目。作意春尖笑剥，褪中衣软温涩缩。漫投欢袖，可堪君口，情甜意熟。度脆饴唇，回甘犀齿，秋魁冠玉。耻雕盘荐饰，红笺私裹，寄缄重复。
水龙吟|千红一例都休，孤芳恰作春时候。黄昏雪霁，庭前喜见，一枝独秀。占尽风情，无言应笑，夭桃嫩柳。爱绿英镶额，红潮泛靥，经年别，浑依旧。曾几良宵对酒，伴琼姿岁寒相守。箫残月冷，停杯乍觉，暗香盈袖。可惜流光，伤心唯向，梦边携手。倩玉蕤留夜，幽窗燃烛，共吟魂瘦。
水龙吟|雪香飞尽江梅，上林桃李寒犹U。墙头惊见，枯枝闹簇，生红初喷。嫩绿亭台，新晴巷陌，清明相近。甚等闲句引，狂蜂戏蝶，早不管，人春困。不怕蜡痕轻褪。怕东风乱飘残粉。琐窗犹记，双鹅细剪，一簪幽恨。骏马如飞，流光似箭，归期难准。料黄昏微雨，盈盈泪眼，把燕脂揾。
水龙吟|北来南去无踪，骤惊书札翩然至。晋祠幽渺，秦关雄峻，都收眼底。赋美兴公，诗称谢客，豪端堪拟。又何须借得，山川为助，元自有，风云气。彭泽先生老矣。叹同游如今无几。淞波照影，冶城闭户，共伤憔悴。青鬓输君，春风绛帐，弦歌声起。道生行万里，死埋万卷，是平生志。
水龙吟|汉江流入苍烟，戍楼吊古临无地。清霜初肃，鹰扬隼击，青霄凌厉。新雁声中，夕阳影里，千崖秋气。念东篱采菊，龙山落帽，风流在尚堪继。引满松醪径醉。诵坡仙临漳宵济。茱萸细看，明年谁健，空悲身世。儿辈何知，更休说似，登山临水。那纷纷毁誉，耳边风过，我何曾记。
水龙吟|绿杨一道飞花，绣花乱点如晴雪。都门几日，翠鸾回畛，情驰魏阙。顷不忘君，时虽多暇，远犹辰说。道六条尽备，诸人多样，卒难应，和鸾节。物胜自余芽蘖，恐多输豸霜摧折。人无定志，事随云变，莫扪渠舌。百步穿杨，空拳搏虎，岂容重发。望君侯早晚，去登黄阁，作调元客。
水龙吟|君家花月笙歌，葛裙那许陪宵燕。啸如鲁柱，才如窦锦，遇如班扇。蓬鬓慵妆，蛾眉怕妒，天寒谁管。算平生已矣，春风一度，恩歇绝，何曾怨。一夕仓皇家变，抱琵琶倾城都散。雍门琴碎，雀台香烬，西陵墓远。块土争还，芳魂永守，秋燐如电。忆史家柱叔敖公，千载下，今重见。
水龙吟|岷峨万里滔滔，荆吴九派来南纪。浔阳东下，秣陵西望，吴头楚尾。铁瓮风高，海门雁断，角声初起。叹从来多少，英雄割据，都付与，东流矣。尽道长江天堑，暗销磨几番战垒。师儿年少，寄奴老子，正堪相匹。北府风流，子有孙权，甥如无忌。到而今洗马，临江愁绝，一天烟水。
水龙吟|西风万卷堂空，卧听箫鼓谁家宴。多情惟有，碧霄明月，肯来相见。因记当年，南楼老子，座前宾满。把清谈当却，弹丝吹管。谁更问，霓裳按。梦里仙游惊断。怅天涯故人难面。空留玉斧，修轮斫桂，又成衰晚。水调歌残，壮心都付，一声长叹。对清光不寐，呼儿取酒，不妨重暖。
水龙吟|醉兮琼瀣浮觞些。招兮遣巫阳些。君毋去此，飓风将起，天微黄些。野马尘埃，污君楚楚，白霓裳些。驾空兮云浪，茫洋东下，流君往他方些。月满兮西厢些。叫云兮笛凄凉些。归来为我，重倚蛟背，寒鳞苍些。俯视春红，浩然一笑，吐山香些。翠禽兮弄晓，招君未至，我心伤些。
水龙吟|魂兮毋滞章江些。招兮返吾乡些。觥觥星使，U鸾驾鹤，云中翔些。玉树庭阶，翩翩秀异，冠诸郎些。作家兮中妇，娥娥皎皎，兰闺歇，流黄坠。小星黯无光些。问芳龄二九刚些。东风狼藉，啼红泣翠，摧肝肠些。春水方生，众灵杂遝，神旗飏些。扬舲兮击楫，幽明共载，毋相妨些。
水龙吟|冷云飞过前湾，青山影里扁舟住。绿波坐暝，白头话素，此盟千古。语密烟深，梦圆波阔，船唇舵尾。等渔兄贳酒，钓师吹笛，添一卷苹洲谱。回首软红尘土。换清游一竿占取。北来盼雁，南飞附鹤，故人归否。我亦情闲，吟魂频绕，菰芦深处。迟重寻，卅六陂边，好与鸳鸯为侣。
水龙吟|降庭佳气葱葱，辉联南极光如昼。门弧纪瑞，华筵开宴，兜离仙奏。梨枣功深，汞铅诀秘，内丹初就。咽壶中日月，放怀诗酒，这安乐窝中叟。梦语喧传万口。况鸡林有人亲售。当家句律，早传骥子，孙枝又秀。自愧长文，远离车膝，几时回首。料得今朝欢笑，大家拜舞，外翁千寿。
水龙吟|远墟不见氓蚩，雁来谁识云中字。遥情江国，卷帘人老，望亭柳细。羽舞清晖，草藏玄籁，藕风愁砌。念韶华十载，南冠北服，愁无数，尘难洗。景牖重荫暗闭，逐清凉酒旗天际。别弦翻罢，潮头身醒，客舟安系。峻树危楼，苦岚愁瘴，隔涛千里。向征霜行露，燕巢低语，问将归计。
水龙吟|仙翁家在丛霄，五云八景来尘表。黄扉紫闼，化钧高妙，风霆挥扫。漠北寒烟，峤南和气，笑谈都了。自玉麟归去，金牛再款，却回首人间少。天与丹台旧籍，笑苍生祝公难老。春葩秋叶，暄寒易变，壶天长好。物外新闻，凤歌鸾翥，龙蟠虎绕。想如心高会，寒霜夜永，尽横参晓。
水龙吟|小窗香雾笼葱，砚寒金井频呵冻。老坡仙去，新声犹寄，绿毛么凤。瘦脸盈盈，不禁僝僽，雪浓霜重。赖墨池佳致，草成玄白，聊以此当清供。长记月明曾共。捻虬髯几番孤耸。春风一点，著公翠袖，撩人清梦。逋尔何如，西湖惯见，影斜芗动。要岁寒得友，岂容无竹，倩谁添种。
水龙吟|旧游曾记当年，凤城雨露开晴昼。端门发钥，御炉烟暗，宫花影覆。帝念民劳，俾乘轺传，暂临牛斗。散阳和四照，春光万井，来小试调元手。职业才华竞秀。汉廷臣无出其右。九重眷倚，频虚槐鼎，争迎衮绣。爽气西山，绿波南浦，酿成芳酒。趁锋车未到，霞觞共祝，百千长寿。
水龙吟|五云飞出蓬莱，天香散满人间世。龙翔凤翥，千龄一遇，明良庆会。节钺重来，士民腾喜，山川增气。想四方地远，九重心切，都要见闾阎事。寤寐天颜咫尺，袅秋风一鞭归骑。昔年勋业，乌台倚重，紫垣虚位。自顾疏庸，资身无策，敢论经费。但儒酸不改，作咸充赋，助和羹味。
水龙吟|少年闻说京华，上元景色烘晴昼。朱轮画毂，雕鞍玉勒，九衢争骤。春满鳌山，夜沈陆海，一天星斗。正红球过了，鸣鞘声断，回鸾驭钧天奏。谁料此生亲到，十五年都城如旧。而今但有，伤心烟雾，萦愁杨柳。宝箓宫前，绛霄楼下，不堪回首。愿皇图早复，端门灯火，照人还又。
水龙吟|傍湖轮奂初成，诸生新得弦歌处。丛篁绕屋，飞花糁径，鸟啼朝暮。壁上丝桐，架中缃帙，正堪容与。便看移日影，焚香燕坐，安心室，如仙府。兴至七弦漫抚。目归鸿，更无今古。忘形一霎，迷离烟水，翛然渔父。树蕙滋兰，诲人不倦，金针还度。算他年检点，纤枝弱干，作参天树。
水龙吟|汉坛千古风流，笑谈自是诗书将。两淮草木，一门忠孝，先声远畅。奕世金貂，雄边韬略，三军独张。道十年汉水，旌旗动色，春都在，投壶唱。一点德星回照，光浮动太山千丈。戟门春静，人安事简，提封保障。汉相规随，盖公安靖，平生心赏。见筹毫不远，凤池消息，醉仙家酿。
水龙吟|鸿声又被西风断。芦荻白头生怨。桅灯未熄，高帆歇落，鹭闲鸥懒。人捣征衣，一砧疲惫，几槌嘘叹。恨未伏横流，长篙已折，生生被鱼虾算。已是双毛各半。倩谁怜恁多乖舛。且燃薪火，煮鱼温酒，U眉扼腕。聊赖酒酲，郁情皆吐，与风吹散。借冰轮夜照，江湖凭跃，又天涯远。
永遇乐|铁贯霜文，冰澌斜刃，寂寞亘古。大匠炉锤，春秋霸业，一战埋荒土。长怀棘楚，清宵露下，炯炯深眸回顾。动哀吟纷披断发，会稽蓦起豺虎。百年奇耻，凭谁湔雪，坐叹西风樯橹。地覆天翻，乾坤溅血，够向轩辕愬。河山一统，五星垂照，盛世殷勤重措。漫惊疑中华利器，环球共睹。
永遇乐|吟梦犹酣，秋窗乍曙，有人惋叹。U轲平生，优游岁月，述作霜红晚。师心踵迹，非同年少，一脉薪传未断。睽违处湖波难静，几度烟笼虹散。风尘扰扰，一技无成，负却伊人慧眼。破釜鸣雷，沉舟奋楫，摅墨惭青简。任情恣性，不求闻达，天道何能酬懒。殷勤谢，詹言警语，送明驱暗。
永遇乐|铁瓮江山，铜乌风露，紫龙眠处。淡月孤悬，青天不老，寂寞潮来去。王孙旧事，高楼多景，烛影摇红曾住。总堪怜英雄侠骨，肯忘逐鹿擒虎？刀弓贵主，关河萧索，别母随郎回顾。水上深箫，城头细角，北固前边路。风流歇矣，仙宫净域，几岁不闻钟鼓。笑登陟寒鸦解问老郎健否？
永遇乐|九陌雷轰，三街尘碾，人去如鹜。咫尺惊疑，霞城十二，火箭妖蛇吐。井泉清冽，桔槔活泼，绾住祝融U怒。履周行烟U土气，洒来一天凉雾。旌旗照眼，儿童嬉戏，空打几声锣鼓。杯水车薪，风号电激，那有纤微补。同心协力，当年艳说，到此尽成迂腐。判机事，机心得失，灌园不语。
永遇乐|放眼东南，苍茫万感，奔赴栏底。斗大孤城，当年曾此，笳鼓屯千骑。劫灰飞尽，怒潮如雪，犹卷三军痛泪。满江头陈云团黑，蛟龙敢啮残垒。登临狂客，高歌散发，唤得英魂都起。天意倘教，欲平此虏，肯令将军死。只今回首，笙歌依旧，一片残山剩水。伤心处青天无语，夕阳千里。
永遇乐|窗外啼莺，频催妆束，绿云缭绕。轻把牙梳，旋移鸾镜，委地容光耀。兰膏新沐，微闻香泽，对此温柔堪老。向妆台挽成如虿，才称花容月貌。时兴髻子，松松堕马，好共灵蛇新巧。莫叹飞蓬，休嗟曲局，鸳帐同心好。纵令妒妇，也应怜惜，怪得萧郎颠倒。珠帘下娇羞欲出，鸣蝉缥缈。
永遇乐|枫冷江桥，雁嗷芦岸，凉气侵苎。绛帐听骊，长亭祝酒，醉不成欢聚。轮声帆影，魂摇魄动，彩笔也应愁赋。念从兹，分飞劳燕，怎忘同舟风雨。临流返视，凌云英概，都付戏波鸥鹭。陇亩分秧，郊园观橘，劳逸偕吾侣。昔时欢笑，今朝浩叹，究竟为何如许！待分柬，槐荫醵饮，一倾肺腑。
永遇乐|春别经年，南窗新暖，槐梦何处。坎坷东南，双凫影杳，暗逐王乔去。鲸波匝岸，鸥盟重晚，苦挽天涯人住。驻千槎，蓬瀛错认，徐生悔炼龙虎。苍茫岭海，鲛涟渐远，白石清泉谁顾。老凤将雏，啾啾万里，清绝归云路。明珠不达，瑶乡雾锁，沉魄时惊五鼓。照阆风，蟾宫此夕，尚吟恨否。
永遇乐|曲榭埋云，乱峰挂雨，羁绪无限。往事阑干，病余歌拍，凝想慵未见。美人枯泪，斜阳立尽，秋泛绕城都断。蓦相寻桐阴鸳甃，冷霜一宵飞遍。凤床尘黯，鸾笺香噀，指印迷望窗眼。社暖泥衔，尚书冢上，魂逐双玉燕。白家诗涩，苏家梦悄，恁识画楼恩怨。只梁畔双巢倦羽，昵人自叹。
永遇乐|天末山横。半空箫鼓。楼观高起。指点裁成。东风满院。总是新桃李。纶巾羽扇。一尊饮罢。目送断鸿千里。揽清歌馀音不断。缥缈尚萦流水。年来自笑无情。何事犹有。多情遗思。绿鬓朱颜。匆匆拚了。却记花前醉。明年春到。重寻幽梦。应在乱莺声里。拍阑干斜阳转处。有谁共倚。
永遇乐|银烛将残，玳筵初散，依旧愁绪。醉里凝眸，娇来纵体，此意难分付。怜伊只似，风前轻燕，好语暂来还去。重楼静，珠帘休下，待扫画梁留住。青娥皓齿，云鬟花面，见了绮罗无数。只你厌厌，教人竟日，一点无由诉。如今拼了，萦眠惹梦，没个顿身心处。深诚事，骖鸾解佩，是许未许。
永遇乐|韵海书成，亭皋咏罢，有人于此。公事湖中，胡床月下，兼署莺花使。白头有分，青编无据，中夜壮心频起。赖相看风尘慰籍，尚有鸿妻霸子。鄣山乔木，隋堤芳草，何处燕巢鸠垒。半百将过，五十徒读，莫辨臧三耳。谢公功业，杜郎词赋，付与春婆梦里。念衡山懒残煨芋，急流将已。
永遇乐|杯酒平生，乍分烟月，良友难遇。琼蕊城边，开襟话旧，俯仰论吴楚。芙蓉别苑，几年增筑，管领艳秋虫语。问人间谁当行乐，啖名只成相误。香词脱腕，碧茸绀蝶，羞与周秦为侣。客艇空江，系花不定，同属关情处。勤来慰我，雪毛盈顶，万事莫如乡路。愁肠动吴州聚铁，难将错铸。
永遇乐|露耿高梧，雨鸣清筱，垂镫兰堂。宝鼎香添，轻绡扇却，帘卷花气凉。双星幽怨，双蕖幽梦，几回盼断红墙。含情久罗衣渐怯，更听叶堕银床。芳华易歇，流光一去，那堪青镜飞霜。麝锦抛棱，冰弦韵轸，空引离绪长。清砧慵埽，曲阑慵倚，冷萤闪过回廊。怜娇女宵深待月，尚凝晚妆。
永遇乐|踞虎横江，锁烟吞雨，涛震吴楚。吴斧欧刀，神工劈就，绝壁盘鹰俯。危亭登览，稼轩曾赋，千古江山如故。倚天外平戎剑啸，却难断春归路。长河落日，鳞波金跃，尽是英雄泪注。何处吴宫？雀无声处，草树昏鸦舞。斗移星陨，空楼斗角，千载云来梦去。金山鼓秦光汉月，唐山宋崮。
永遇乐|曲径通幽，小亭依翠，春事才过。看笋成竿，等花著果，永昼供闲坐。苍苍晚色，临渊小立，引首暮鸥飞堕。悄无人，一溪山影，可惜被渠分破。百年似梦，一身如寄，南北去留皆可。我自知鱼，翛然濠上，不问鱼非我。隔篱呼取，举杯对影，有唱更凭谁和。知渊明，清流临赋，得似恁么。
永遇乐|未到春归，且从春乐，乐游游宴。修禊人来，流觞水曲，更沸天弦管。桃花汛后，华林园外，那有等闲莺燕。落蛮荒绮罗裙屐，年少升平俱远。江湖满地，清明作客，身共时光流转。琴谱南风，筵开东洛，盛会无缘见。衰颜白发，排愁无力，空负采兰心眼。稽故事金人捧剑，霸图待展。
汉宫春|疏影横斜，似故人安道，只在前溪。年年望雪待月，漫倚吟矶。千红万紫，到春来也是寻思。君不见，永阳江上，残梅冷雨丝丝。有几情人似我，漫骑牛卧笛，乱插繁枝。市门索笑憔悴，便作新知。城楼画角，又无花只落空悲。但传说，寿阳一片，何曾迎面看飞。
汉宫春|几日匆匆，竟小桃枝上，难觅春柔。蓁蓁其叶，敢令蜂怕蝶羞？凭栏击节，想当时诗兴绸缪。殊未料娇红如梦，而今片片难收。犹记雨狂风骤，正桃源路断，念念都休。谁令又来故地，徒惹新愁。幽蹊草长，有残香尚自萦留。凝伫久风清露冷，从今应怕回眸。
汉宫春|琼岛飞来，问人间何世，重见仙姝。临风乍摇麝佩，香动流苏。灵根慧叶，较寻常色相浑殊。芳露重宫鬟半亸，檀心堆晕盘盂。姚魏旧家轻俊，背年时莺燕，偷省前娱。新妆倚阑倦起，珠蕊星铺。流霞滟潋，傍瑶台沉醉春壶。翻念损绡衣睡醒，夜深欲倩谁扶。
汉宫春|花姥来时，带天香国艳，羞掩名姝。日长半娇半困，宿酒微苏。沈香槛北，比人间风异烟殊。春恨重，盘云坠髻，碧花翻吐琼盂。洛苑旧移仙谱，向吴娃深馆，曾奉君娱。猩唇露红未洗，客鬓霜铺。兰词沁壁，过西园重载双壶。休漫道，花扶人醉，醉花却要人扶。
汉宫春|月减梅妆，又春深燕雏，双飞帘幕。惊啼梦醒，懒动秋千彩索。危楼欲上，奈腰围瘦来非昨。凝伫久，广寒宫殿，微闻数声瑶鹤。伊人惯寻欢乐。正骄驰玉勒，笑搴珠箔。谁怜眉翠远岫，遥岑映着。苍苔绿润，雨初晴闲阶步却。添新恨蹊成桃李，敛黛对人依约。
汉宫春|零落神山，认昌华故苑，丹荔湾头。荒塘绿荷涨晚，荡夏成秋。三潭印月，比西湖潮定风柔。都换了断桥废馆，画图收拾芳洲。回眄海桑全幻，便齐云结绮，曾几来游。乌衣旧时堂榭，让与闲鸥。金题锦U，有丛书人去名留。吾老矣，青蓑办否，归时重理渔舟。
汉宫春|云海沈沈，峭寒收建章。雪残鳷鹊。华灯照夜，万井禁城行乐。春随鬓影，映参差柳丝梅萼。丹禁杳，鳌峰对耸，三山上通寥廓。春衫绣罗香薄。步金莲影下，三千绰约。冰轮桂满，皓色冷浸楼阁。霓裳帝乐，奏升平天风吹落。留凤辇通宵宴赏，莫放漏声闲却。
汉宫春|自慕贫闲，便摧强挫锐，柔弱和光。尘缘顿舍，慧烛朗爇灵房。七门返照，用七宝密密铺妆。擒猿马，邪生智巧，锻炼列另端行。清净自然守守，守无为常善，一炷心香。平康宴乐，玉液酬泛琼觞。云朋霞友，笑喧哗金玉玎珰。人去后，云收雾敛，澄澄月满虚堂。
汉宫春|云重天垂，怪巍楼不见，春入平湖。湖边麦畦涨绿，犹带霜腴。惺忪柳眼，倩东风重染花须。青石上，泉流暗壁，依稀人境清殊。堪笑昔年仙侣，但高吟楚些，谁解吴歈。兴亡古今几许，岂曰天乎。山川满目，叹人间千载须臾。空怅望，园林寂寞，遥闻水鸟相呼。
汉宫春|曾几何时，记吹花小巷，踏月斜街。醉题酒家楼上，侠气仙才。软红如雾，又玉骢踪迹难猜。收拾起英雄旧泪，黄金铸到丰台。因甚落魄蛮江，但书因雁误，梦与鸳乖。香名料提伊口，笛伴筝侪。春愁海样，费工夫占得些来。侬只恨朱帘天半，东风多事吹开。
汉宫春|罗盖牙签，尽旧时题品，窈窕花工。筌熙偶传妙手，移入图中。娇黄嫩紫，似含情斜倚熏笼。争信得当年姚魏，便教占断春风。就里一枝秾艳，是谪仙醉酒，月下曾逢。天香更兼国色，宠冠唐宫。繁华瞬改，讶雒阳亭馆都空。应让我挑镫玩取，因花细想徽容。
汉宫春|风软于绵，荡亭台一水，绿影如烟。遥看雉场草浅，莺榭花连。春人未识，试青骢杨柳堤前。谁更把金鱼换酒，玉尊闲款芳年。回望五云生处，已禁钟初过，万树阴圆。沈沈凤楼十二，复道高悬。蓬山事少，但微听宫漏遥传。早又是鸣珂散直，来寻鸥鹭湖边。
汉宫春|帘卷苍云，爱初翔凤尾，忽驾虬枝。青青岁寒自保，越样清奇。参天溜雨，带疏苔密藓芳蕤。天赋与，凌霜傲雪，臞然山泽风姿。他年栋梁共许，记雪山巫峡，曾赋新诗。庭前可人翠幄，葱茜烟霏。高标劲节，有青松绿竹心知。来试倚，摩挲黛色，一尊相祝齐眉。
汉宫春|公子归来，笑平生湖海，豪气依然。黄金散尽，落魄谁识当年。世闲底物，解挽回镜里朱颜。人共道，愁须殢酒，几回推向尊前。闻说梦熊初兆，喜一枝慰眼，岁晚流连。蟠桃会须结子，运偶三千。诗书旧业，要他时分付青毡。□□□庭阶照映，卧看玉树芝兰。
汉宫春|吏隐南昌，问盘根几世，长子孙枝。仙风道骨如此，信不吾欺。素姿倾国，□难昏坐觉愆期。算好与水仙作配，又还恨不同时。岁晚寻盟有几，早兰辞湘浦，竹谢东篱。自向月中弄影，雪里评诗。角声吹动，这一天清兴关谁。刚唤起赤松孤竹，此心惟许君知。
汉宫春|一叶孤舟，忆昨宵帆缓，才到桐庐。今朝浮白相赏，不舆家殊。呼庐豪快，严觞政杯斝难疏。船蓬外，阴云作雪，灯前寒夜偏无。岁岁吴闾风景，但樯停舣似，妓少花如。惟是酣馀笔墨，为尔为余。清樽欲散，尽分颁浊酒残鲈。红笺有，画师巨董，字临王右军书。
汉宫春|香满箱奁，看沈犀弄水，浓麝含薰。荀郎一时旧事，尽属王孙。残膏剩馥，须倾囊乞与兰荪。金兽暖，云窗雾阁，为人洗尽馀醺。依稀雪梅风味，似孤山尽处，马上烟村。从来甲煎浅俗，那忍重闻。苏台燕寝，下重帏深闭孤云。都占得，横斜乱影，伴他月下黄昏。
汉宫春|著破荷衣，笑西风吹我，又落西湖。湖间旧时饮者，今与谁俱。山山映带，似携来画卷重舒。三十里芙蓉步障，依然红翠相扶。一目清无留处，任屋浮天上，身集空虚。残烧夕阳过雁，点点疏疏。故人老大，好襟怀消减全无。慢赢得秋声两耳，冷泉亭下骑驴。
汉宫春|花底秦宫，向霜中忽现，仙影惺惺。迎风乍苏乍困，如醉如醒。天清海碧，信香魂真化韩凭。梅树下，罗浮俊种，一般蝙蝠成精。莫羡美人长寿，为南朝金粉，曾梦瑶京。凄凉太常旧寺，百样飘零。春华万劫，耐徐娘犹自风情。身世事哀蝉清怨，岁寒各有平生。
汉宫春|玉骨冰肌，任霜欺雪压，越见丰神。亭亭倩影独立，篱角黄昏。春风料峭，奈轻寒勒住花魂。待夜来晶帘月上，一枝疏影横陈。本是玉堂仙侣，看孤高标格，不染纤尘。无端风雨不息，吹散芳根。玉容寂寞，叹蓬莱欲返无因。惟是有多情词客，寻檐略解温存。
汉宫春|何处危亭，并旧时烟雨，幽谷茅庐。湖山久成寂历，人去情殊。风流顿歇，到而今万种萧疏。惟只剩文章空在，凌云豪气俱无。阅尽世间兴废，问残垣衰草，谁解相如。闲愁冷涩歌管，此意侵予。千年梦断，共谁人煮酒烹鲈。休更念抚琴弹剑，相怜白发诗书。
汉宫春|迭嶂层峦，似万千飞马，欲饮江湖。青莲玉立千仞，琢者天乎。心仪造化，骋襟怀游目须臾。君不见苍松迎客，风前招手遥呼。桃献天都开宴，对茫茫云海，万象昭苏。人间料无此境，此殆仙欤。奇峰怪石参差立，竞奏笙竽。谁捧梨花春酿，流霞飞酌金乌。
汉宫春|采采黄花，向龙山高处，浅泛金卮。秋容老圃堪赏，插鬓参差。杨妃沈醉，苎罗更比西施。可笑群儿，凡目品题，污却高姿。千古陶家清兴，有何人提著，冷落东篱。炎皇曾书，本草寿域仙蕤。明堂月令，挺孤芳四字标奇。歌一阕，悠然自适，无弦琴是心知。
汉宫春|花隔东垣，咏燕台秀句，结带谋欢。匆匆旧盟，有限飞梦重关。南塘夜月，照湘琴别鹤孤鸾。天便遣清愁易长，春衣常恁香寒。唐昌故宫何许，顿剪霞裁雾，摆落尘缘。一声步虚，婉婉云驻天坛。凄凉故里，想香车不到人间。羞再见东阳带眼，教人依旧思凡。
汉宫春|何处惊人，猛抬头正是，玉手推窗。盈盈半身欲度，云里衣裳。粉垣高峙，碍东风扑落余香。看只有，无情杨柳，时时披拂明妆。分付花骢解意，到留连人处，莫谩嘶忙。知他恣情指点，意在谁行。徐听小语，又风筝搀响檐廊。安得似，归飞燕子，随风挨入雕梁。
江亭怨|小阁愁来独倚。四合彤云垂地。若要不思乡，夜夜除非沉醉。酒后寒生半臂。著处牵萦人意。珍重旧罗巾，曾揾美人香泪。
江城子|天街如水翠尘空。建章宫。月明中。人未归来，玉树起秋风。宝粟万钉花露重，催赐带，过垂虹。夜凉沈水绣帘栊。酒香浓。雾蒙蒙。钗列吴娃，騕袅带金虫。三十六宫蟾观冷，留不住，佩丁东。
江城子|南来飞燕北归鸿。偶相逢，惨愁容。绿鬓朱颜，重见两衰翁。别后悠悠君莫问，无限事，不言中。小槽春酒滴珠红。莫匆匆，满金钟。饮散落花流水各西东。后会不知何处是，烟浪远，暮云重。
江城子|别郎容易见郎难。几何般。懒临鸾。憔悴容仪，陡觉缕衣宽。门外红梅将谢也，谁信道不曾看。晓妆楼上望长安。怯轻寒。莫凭阑。嫌怕东风，吹恨上眉端。为报归期须及早，休误妾一春闲。
江城子|腻红匀脸衬檀唇。晚妆新。暗伤春。手撚花枝，谁会两眉颦。连理带头双□□，留待与个中人。淡烟笼月绣帘阴。画堂深。夜沈沈。谁道□□，□系得人心。一自绿窗偷见后，便憔悴到如今。
江城子|疏云过雨漏斜阳。树阴凉。晚风香。野老柴门，深隐水云乡。林下草堂尘不到，亲枕簟，懒衣裳。故人重见几星霜。鬓苍苍。视茫茫。把酒歔欷，唯有叹兴亡。须信百年俱是梦，天地阔，且徜徉。
江城子|依依欲待人帘栊。怕回风。怨回风。一霎惊飞吹过小桥东。梅信未来枫叶尽，谁款款，与从容。前溪流水忒匆匆。拚孤踪。碧波溶。冷淡魂消旧恨有无中。不似柳绵归计晚，人只解，惜残红。
江城子|东风吹恨上眉弯。燕初还。杏花残。帘里春深，帘外雨声寒。拾翠芳期孤负却，空脉脉，倚阑干。流苏香重玉连环。绕屏山。宝筝闲。泪薄鲛绡，零露湿红兰。瘦却舞腰浑可事，银蹀躞，半阑珊。
江城子|风流空想寿阳春。唤梨云。梦难分。昨夜东风，庭院悄无人。倩影亭亭扶不起，珠委地，玉生尘。檀心一点倩谁温。怨黄昏。拭啼痕。月地云阶，何处觅香魂。记否那回曾索笑，深雪里，掩重门。
江城子|粼粼白水护青田。想真仙。弄清涟。十里香风，吹下碧云天。月在草堂人未寝，松竹暗，水涓涓。夜阑何事悄无言。怨空传。事难圆。欲借寒光，谁与伴清妍。待得凌波人肯住，呼玉笛，劝金船。
江城子|江城佳节也清明。喜新晴。午风轻。寡柳孤桃妆点可怜生。罗袜绣鞋人不见，空辜负，满堤青。客游随分踏莎行。冷旗亭。隔花屏。无限家山绿水画船横。宝马云麾香过处，看玉手，拨银筝。
江城子|行云冉冉度关山。别时难。见时难。怅望南风，早晚送云还。心事情缘千万劫，无计解，玉连环。夕阳人影小楼间。曲阑干。晚风寒。料得而今，前后望归鞍。寂寞梨花枝上雨，人不见，与谁弹。
江城子|百年光景霎时闲。镜中看。鬓成斑。历遍人闲万事不如闲。断送馀生消底物，兰可佩，菊堪餐。功名场上税征鞍。退时难。处时安。生怕红尘一点污儒冠。便恁归来嗟已晚，那更待，买青山。
江城子|南丰诗将驻灵江。下明光。惹天香。十雨五风，连岁致丰穰。初夏清和才四日，开寿席宴华堂。严宸已奏二南章。眷循良。比龚黄。玉笋班联，宜冠紫微郎。从此锋车宣室召，摅相业寿而康。
江城子|去年今夜月初明。隔纨屏，晚凉生。并立闲阶，点点数流萤。细说深盟携素手，银河外，看双星。乍闻传语庆芳辰。蓦心惊，忆真真。天上人间，今夕总离情。望极天涯人不见，芳草断，岭云横。
江城子|鸡栖行李短辕车。马如蛙。畏途赊。四十九年强半在天涯。任使东风吹不去，头上雪，眼中花。甘泉宜U复宜麻。近山洼。更宜瓜。明日新年闻健早还家。报答春光犹有酒，倾白蚁，岸乌纱。
江城子|可怜红泫晕娇姿。雨丝丝。泪丝丝。画烛烧残春梦早醒时。瘦损冷魂谁唤起，糁麝粉，湿燕支。断肠花写断肠词。不相思。转相思。独抱秋怀愁许病蛩知。为尔小檀心已碎，伤命薄，悔情痴。
江城子|画堂夜宴听吹笙。有渊明。赋闲情。采药求仙，只是爱倾城。难得桃花红逗处，和月色，倚云屏。主人不惜出娉婷。歌喉清。舞腰轻。云雨荒台，几日可曾晴。狂客要求些子事，劳玉笋，进金觥。
江城子|蝉声镇日噪垂杨。扇儿忙，恨天长。消渴茂陵，新病小程郎。梦似纱橱橱似火，谁为我，递寒浆。疾风捎雨过西墙。片云凉，入池塘。树树幽花，噙泪滴空廊。试向满庭槐荫上，安顿下，小胡床。
江城子|纷纷世梦暂无安。蚁循环。少开颜。悟道修真，要脱死生关。认得元初无一物，除妄想，断高攀。老来佚乐正宜闲。罢轮竿。钓舟还。物外清游，历遍古仙坛。更待东君传信息，度辽水，看闾山。
江城子|探芳海外倦游鞭。画中禅。酒中仙。问字乞诗，门限铁为穿。陶写闲情搔短发，同雁泊，结沤缘。风流张绪忆当年。响商弦。满南天。梦醒吟壶，舞袖足回旋。珍嘱茶花遗事曲，词史稿，莫轻删。
江城子|儿童铙鼓闹新年。正喧然。画屏前。为甚和风和雨晚廉纤。遥想云中今夜月，人不见，暗团圆。有人携手玉阑边。悄无言。恰凭肩。且向红灯绿酒共流连。翠袖双擎私致语，君莫负，上元天。
江城子|长廊嘉月为谁明。伴文星，照书城。匝地凉波，人在镜中行。恰似坡仙尘外语，清净海，两浮萍。几回搔首盼空庭。露无声，欲三更。剪剪轻风。帘幕峭寒生。如此楼台如此夜，问几辈，有诗成。
江城子|晚日金陵岸草平，落霞明，水无情。六代繁华，暗逐逝波声。空有姑苏台上月，如西子镜，照江城。
江城子|小阁寒生夜有霜。掩纱窗。对银釭。闲拂花笺细忆谱新腔。多病多愁还自笑，文字癖，总难忘。
江城子|纤纤十八说风姨。放娇痴。惯闲嬉。不管晴光十丈袅游丝。却遣乱红无数落，一春事，有谁知。玉琴弄响奏参差。度罘罳。故迟迟。只见回阑深处绣帘垂。可是那人眠正熟，红日影，照多时。
江城子|麝熏微度绣芙蓉。翠衾重。画堂空。前夜偷期，相见却匆匆。心事两知何处问，依约是，梦中逢。坐疑行听竹窗风。出帘栊。杳无踪。已过黄昏，才动寺楼钟。暮雨不来春又去，花满地，月朦胧。
江城子|帐里鸳鸯交颈情，恨鸡声，天已明。愁见街前，还是说归程。临上马时期后会，待梅绽，月初生。
江城子|窗绡深隐护芳尘。翠眉颦。越精神。几雨几晴，做得这些春。切莫近前轻著语，题品错，怕渠嗔。碧壶谁贮玉粼粼。醉香茵。晚风频。吹得酒痕，如洗一番新。只恨谪仙浑懒却，辜负那，倚阑人。
江城子|虚中空外认盈盈。喜前程。看分明。占得真坚，慧照助新声。五座门开通出入，任来回，好游行。高峰□上便纵横。结云棚。势峥嵘。滚出灵光，一点似朱樱。彩色般般笼罩定，处清凉，永长生。
江城子|倘春来断莫寻花，旧枝丫，旧年华。满处馀阳，斜落淡烟家。凉著春衫溪不识，自无语去天涯。渐来风色袅杨斜，暖平沙，浸芹芽。料得明朝，杜鹃满山遮。忽记去年花队里，人相映两红霞。
江城子|严冬共喜小方壶。称幽居。论元初。话到三更，皆似觉清虚。万事有心求不得，凭象罔，获玄珠。一言了了性如如。乐无为。驾云车。朝拜高真，功满赴仙都。速悟人人俱有分，听予劝，莫痴愚。
江城子|哀民十亿痛相随。悼英魂，泪如催。忠直平生，此际黯然归。磊落平生知憾事，风范永，令名巍。中华多难盼腾飞。正蹉跎，望君回。大业维艰，君后可期谁。埋骨青山留正气，功赫赫，月同辉。
江城子|小圆珠串静慵拈。夜厌厌。下重帘。曲屏斜烛，心事入眉尖。金字半开香穗小，愁不寐，恨西蟾。
江城子|罗窗晓色透花明。靘瑶笙。按瑶筝。试讯东风，能有几分春。二十四阑凭玉暖，杨柳月，海棠阴。依依愁翠沁双颦。爱莺声。怕鹃声。人自多情，春去自无情。把酒问花花不语，花外梦，梦中云。
江城子|破瓜年纪柳腰身。懒精神。带羞瞋。手把江梅，冰雪斗清新。不向鸦儿飞处著。留乞与，眼中人。水精船里酒粼粼。皱香茵。驻行云。舞罢歌馀，花困不胜春。问著些儿心底事，才靥笑，又眉颦。
江城子|碧厨文簟小窗前。乍更阑。□□□。乌鹊南飞，秋意渐凄然。满院蛩吟风露下，人窈窕，月婵娟。双星旧约又经年。信谁传。恨绵绵。□隔明河，长作断肠仙。争似秦楼萧史伴，瑶台路，共乘鸾。
江城子|丝丝纤雨织黄昏，掩衡门，黯消魂。赢得满头华发，照乾坤。天上神仙三岛外，空虎豹，守重阍。河林落日隐昆仑，望中原，杳漫漫。白苇青蒿，无处著啼猿。凤去不来箫管咽，心里事，共谁论。
江城子|客中重九共登高。逼烟霄。见秋毫。云涌群山，山外海翻涛。回首中原何处是，天似幕，碧周遭。茱萸蕊绽菊方苞。左倾醪。右持螯。莫把闲愁，空使寸心劳。会取八荒皆我室，随节物，且游遨。
江城子|袅袅疏林映日披。低边绿刺满，欲牵衣。先后花随月令好风吹。不似蔷薇幽素泣，春接夏，抹胭脂。
江城子|银河黯淡碧于流。数更筹。晚烟收。倚遍栏杆，无语思悠悠。何处画楼吹玉笛，惊客梦，动离愁。鬓云斜亸玉搔头。月光浮。上帘钩。丹桂凝寒，素影弄轻柔。试问闺人知也未，风乍度，便悲秋。
江城子|眉峰烟锁未分明，过秦青，恨零星。一树樱桃微雨梦难醒。月在当头杯在手，愁似海，总填平。春宵三五好心情，绕红亭，笑声盈。促席传觞倚醉听搊筝。嫌煞铜壶银漏短，香灺烬，烛花横。
江城子|闲书抛倦倚琼窗。雾茫茫。隐红墙。谁按芦笙，依约弄新腔。凛凛寒潮拈冻韵，敲阁户，浸罗裳。年年故土似他乡。客心长。镇彷徨。鸾镜瑶笺，相对惜残妆。暗悔当初迷蝶梦，情漫费，怕思量。
江城子|神仙楼观梵王宫。月当中。望难穷。坐听三通，谯鼓报笼铜。还忆当年京辇旧，车马会，五门东。华堂歌舞间笙钟。夕香蒙。度花风。翠袖传杯，争劝紫髯翁。归去不堪春梦断，烟雨晓，乱山重。
江城子|亭皋十里拾残红。落花风。暖溶溶。记得年前，沽酒画桥东。憔悴今朝回首处，烟草乱，绿杨中。香车宝马绮罗丛。恨匆匆。隔帘栊。望断暮云，春树万千重。那有天边青鸟信，凭一枕，梦魂通。
江城子|被池难熨夜寒生。梦初醒。小窗明。看月开门正待下阶庭。吹下满天杨柳絮，黏翠袖，冷无声。晓来不怕剪风轻。卷纱棂。拓银屏。极目远山遮却几分青。层叠远山全不见，惟一抹白云横。
江城子|暗香入梦正花时，手亲移，尽成围。廿载偕寒，廿载忍抛离。下策火攻新出窖，聊慰眼，怎如伊。定谁索笑绕芳池，纵开迟，易空枝。铁石心肠，能免坐相思。祇恐月明还念我，春又到，几时归。
江城子|寒飙猎猎冷苍旻。散纤云，雨星辰。登上高楼，也拟叩天阍。碧落红尘千万里，楼百尺，似微尘。满天星斗碧粼粼。笑声频，愿偷存。一道流光，一个世间魂。可恨星星都一瞬，何况是，看星人。
江城子|博山香暖衬江云。舞飞琼。拜双成。雾鬓风鬟，不改旧时青。滟滟金船罗袖劝，齐祝寿，比松椿。照人冰雪自天真。翠绡轻。下蓬瀛。却笑乘鸾，奔月望长生。曾侍瑶池王母宴，犹认得，佩环声。
江城子慢|晚霞转明灭。孤鹜远拚飞飏芦雪。暮天阔。层梯迥翠扑烟岚千叠。浪声咽。星斗垂芒江练静，寒波卷云开初见月。有人泪尽西风，吟秋怨叹轻别。霜飘愁红万叶。促沧洲客思，书恨凭血。总哀歇。空文藻旧迹三王能说。镜边发。催换年涯人未老，华鬘影虫沙无量劫。仲宣聊赋登楼，解中肠结。
江城子慢|远鸿影明灭。迷暗渚芦花乱晴雪。练波阔，烟岚拥，画出西山重叠。听鸣咽。江水滔滔流恨去，秋涛涌林端摇淡月。古今剩付危楼，经兴废，记离别。凄清霜枫战叶。沐衔山夕照，红似鹃血。几消歇，词仙渺赋笔凭教争说，笑华发。轻换悲欢人易老，惊弹指风花千万劫。望穷天际归舟，总心如结。
江城子慢|新枝媚斜日。花径霁晚碧泛红滴。近寒食。蜂蝶乱点检一城春色。倦游客。门外昏鸦啼梦破，春心似游丝飞远碧。燕子又语斜檐，行云自没消息。当时乌丝夜语，约桃花时候，同醉瑶瑟。甚端的。看看是榆角杨花飞掷。怎忘得。斜倚红楼回泪眼，天如水沈沈连翠璧。想伊不整啼妆影帘侧。
江城梅花引|帘钩风响玉珑玲。乱愁生。不堪听。剩有梅花，疏影伴窗棂。无语卸妆无语坐，太忪惺，灯昏也睡未曾。檀奴归信欠分明。画楼深，霜气凝。雁儿解事，定飞去代诉离情。独自绣衾，寒拥度残更。懊恼月斜钟易动，一声声，才成梦，又打醒。
江城梅花引|昨宵疏雨滴空斋。怕春来。竟春来。真个春来。百事费安排。整了薄妆眉未扫，镇无语，悄钩帘步碧苔。碧苔。碧苔。上闲阶。停绣鞋。倚玉台。数也数也，数不尽花落花开。只问柳梢，青眼为谁抬。紫燕黄鹂都不语，还待要，背东风各自猜。
江城梅花引|半帘花影入房栊。对孤桐。抚丝桐。鼓一再行，绕指动清风。指下风生松下应，拂白石，响清泉，雨淙淙。淙淙瑟瑟满晴空。曲未终。意无穷。听也听也，听忽变换羽移宫。又似贯珠声断百寻中。此夜香闺幽梦冷，月落也，飞别鹤，送归鸿。
江城梅花引|三天云客散花时。枕银枝。蹙蛾思。底事启春，春到反分携。调倦素弦难入梦，镇迟徊。炎凉意，翠袖知。药铛惯怯懒拈题。脸边霞，何处飞。凤笺蜕墨，怅空绾绮阁金晖。坠蝶争寻，情在恐人非。杯畔红滋芳草泪，恁萋萋。当年月，照彩衣。
江城梅花引|纸窗虚掩月黄昏。是冰纹。是霜痕。漫把一枝，疏影误横陈。梦已无聊何况醒，只留鹤，伴臞仙话夜分。夜分。夜分。暗香闻。酒半醺。茶半温。倦也倦也，倦拥著篝火馀熏。赢得妆台，双写笔花春。镜里东风三九过，描冻萼，借胭脂点染匀。
江城梅花引|粒食衣茧苦贪求。锁眉头。利名搜。酷恋埏U，为器弄风流。谩到宝山甘空手，只坐守，这轮回，未肯休。不如返照一身修。马猿收。汞铅留。火爇丹炉，按候谨添抽。炼就一真圆明宝，射宇宙，莹无疵，价莫酬。
江城梅花引|雨馀芳草碧萧萧。暗春潮。荡双桡。紫凤青鸾，旧梦带文箫。绰约佩环风不定，云欲堕，六铢香，天外飘。相思为谁兰恨销。渺湘魂无处招。素纨犹在，真真意还倩谁描。舞镜空圆，羞对月明宵。镜里心心心里月，君去矣，旧东风，新画桥。
江城梅花引|一溪流水隔天台。小桃栽。为谁开。应念刘郎，早晚得重来。翠袖天寒憔悴损，倚修竹，□残红，堕绿苔。怨极恨极愁更衰，甚连环，无计解。百劳分背燕飞去，云树苍崖。□□千里，何处托幽怀。温峤风流还自许，后期杳，□尘生，玉镜台。
江城梅花引|吾魂七月化青莲，雨无边，梦无边。默立丛生，冷冷对苍然。缈缈天香风欲起，氤氲里，只悄看，人世间。世间，世间。三千年。星不悬，月不悬。业也果也，幻者也，露泡相缠。覆水痴痴，照影淡如烟。一瞬幽光生即泯，悲或喜，漫空冥，夜坠肩。
江城梅花引|西湖不近上林隈。问江梅。定谁栽。莫是冥鸿，衔子远飞来。紫陌游人多不识，但惊看，青天霁，一树开。独有使君怜寂寞，为持杯。能几回。玉纤横管东风外，落日楼台。不恨明朝，飞雪满苍苔。恨杀南溪调鼎手，恐迟暮，到而今，霜鬓催。
江城梅花引|春来风雨太无端。早一番。晚一番。纵有芳菲，此日倩谁看。烟霭迷冥吹欲尽，莓墙下，燕飞回，忆故欢。故欢故欢会时难。若可还。自会还。远梦海上，最苦到明月仙山。只悔当初，不共涉长干。花信归来都过了，空念省，对情妆，倚画阑。
江城梅花引|五陵春色旧曾游。翠娥讴。锦缠头。花落花开，不信有并州。浅碧障泥红叱拨，柳桥外，满东风，无点愁。近来近来双鬓秋。心渐收。情尚留。底事底事遽如许，身世沉浮。何况年华，长向镜中羞。才见那时帘外月，便想起，醉吹箫，罨画楼。
江城梅花引|沈沈莲漏入秋长。怕昏黄。易昏黄。最忆当时，听雨话联床。一样宵深闲不寐，问谁共，剪红灯坐碧窗。碧窗。碧窗。夜初凉。月半廊。花半墙。梦也梦也，梦不到春草池塘。阵阵西风，吹露未成霜。十幅蒲帆何日到，空望杀，美人兮水一方。
江城梅花引|夕阳都在小楼西。更桥西。更湖西。湖外青山，山色晚来低。春又阑删人又去，愁独自，下帘拢，听马嘶。马嘶。马嘶。路还迷。柳几堤。竹几篱。鞭也，鞭也，鞭不到红扇双扉。况是行云，和雨做新泥。且住拗花花未落，花落后，怕重游，旧径非。
江城梅花引|黄昏一例绊闲愁。絮云收。扇风柔。不断帘波，时带腻香流。风散余花犹恋影，天似水，照婵娟，明玉钩。芳情暗牵争自由。渺红云，花外楼。露香重浣，相思意谁寄绸缪。知道秋期，还更问牵牛。细蕊如人愁未解，愁万点，诉冰弦，凉胜秋。
江月晃重山|照水枝含浅绿，凝霜穗散轻红。汀沙风急雨蒙蒙。香含千古，澹暮烟中。黯澹还依杨柳，凄凉为惜芙蓉。半红半白媚秋容。晚来堪画处，傍渔翁。
江月晃重山|塞上秋风鼓角，城头落日旌旗。少年鞍马适相宜。从军乐，莫问所从谁。候骑才通蓟北，先声已动辽西。归期犹及柳依依。春闺月，红袖不须啼。
江月晃重山|写恨才人剑器，惊心公主琵琶。六朝山色送昏鸦。商女怨，犹唱后庭花。笔底铮铮金石，弦中飒飒风沙。平鳞铲角尚槎枒。休相笑，吾道一龙蛇。
江月晃重山|屏翳烘云靺鞨，羲和敲日玻瓈。韶风丽景画桥西。春色早，南国且黄鹂。潇洒蕙楼菌阁，繁华杏坞桃溪。多情杨柳露新荑。堪一醉，骑马欲鸡栖。
江月晃重山|芳草洲前道路，夕阳楼上阑干。碧云何处问归鞍。从军客，耽乐不思还。洞里神仙种玉，江边骚客滋兰。鸳鸯沙暖鹡鸰寒。菱花晚，不奈鬓毛斑。
江月晃重山|斗柄指回一性，璇玑斡转双关。滔天洪浪雪华翻。中秋夜，江月晃重山。独步上星坛。剑光横宇角，逼人寒。五灵仙子抱青鸾。飞入华胥阆苑。
沁园春|中是儒宗，中为道本，中是禅机。这三教家风，中为捷径，五常百行，中立根基。动止得中，执中不易，更向中中认细微。其中趣，向词中剖得，慎勿狐疑。个中造化还知。却不在当中及四维。这日用平常，由中运用，兴居服食，中里施为。透得此中，分明中体，中字元来物莫违。全中了，把中业劈破，方是男儿。
沁园春|山色湖光，宜雨宜晴，春来恼人。笑劳生强半，登临有兴，身司筦库，所向无亲。马服车辕，鹰罹绦镞，也算人间一度春。浑无赖，怕岸花汀草，弹指成尘。朋簪乐我天君。更不管长须喜与嗔。任把酒论文，且行且止，幕天席地，谁主谁宾。敬德猖狂，舂陵笑傲，延寿丹青画不真。归鞍好，向梅山东下，数点行云。
沁园春|暖日寒檐，扪虱闲吟，尔物诚微。问何由气孕，潜于犊鼻，无端卵育，生自牛衣。或附颠毛，类分黑白，垢絮焉知是与非。爬搔极，使清谈顿歇，好梦都稀。居然生命相依。也膏血甘分饱尔饥。却臣羸见骨，奚堪若饱，蹠香多肉，可恣而肥。畏彼偏无，欺予独伙，理讵能平息祸机。高堂下，已具陈汤沐，相吊奚为。
沁园春|欲挽长江，峻岭之间，试作萦回。奈瞿塘失险，殊深惋惜，古城沉水，亦费疑猜。所幸巫山，依然神女，云锦霓裳自剪裁。期他日，有新堤烟景，三峡楼台。望中砌水为阶。放船队登天分队来。恰高湖涵碧，招邀鸥鹭，群仙照影，清浅蓬莱。肩上挑云，手中握电，遍撒繁星天倒开。那时节，算翻江倒海，多少雄才。
沁园春|命驾访嵇，泛舟思戴，此兴甚浓。料情侔杨恽，乌乌拊缶，意轻殷浩，咄咄书空。莫讶群芳淹速异，到时序推排元自同。休怅望，任春来桃李，秋后芙蓉。因嗟锦城四载，漫赢得齿豁头童。叹里门密迩，易成间阔，诗筒频寄，难续新工。我已怀归今得请，念此地迟回谁似公。经济手，看鸾台凤阁，晚节收功。
沁园春|孔盖霓旌，月佩云裳，人间女仙。问韶光九十，何如今待，明朝最处，好是明年。戏舞称觞，一堂家庆，眼见儿孙曾又玄。奇绝处，看菱花白发，不改朱颜。当年。手种红莲。笑几度桑田沧海干。想蟾胎炼就，紫皇灵药，龙髯飞坠，玉女云軿。青鸟重来，红霞俨在，一曲云和犹未闲。羞尘世，把蛾眉蝉鬓，空为谁妍。
沁园春|乞巧中庭，明河在天，倦眼旅人。忆晓月芦沟，白虹黄浦，经年烽火，匝地烟尘。妻子相随，家乡远别，佳节难为不夜春。任欢笑，且茅卢话旧，蕉舍吟新。思亲暧暧慈云，恐白发愁添老病身。愿康强逢吉，寿增鹤算。天常行健，儿自安贫。小步梅园，轻舟鼋渚，归去烹鲈更采莼。承平乐，看锡山无恙，金母为邻。
沁园春|昨醉君家，秋正佳哉，吾为赋之。围光妍且紫，谁遣袋佩，色黄而浅，何处鹅儿。最爱丛中，数枝绝艳，毳染腥红更不疑。阑干外，总鸾笺十样，锦烂霞披。主人指示非欺。看像别形殊迈丑夷。或神山芝草，秀成轮囷，赤城云物，幻出离奇。更类西川，桐花么凤，飞向风前羽倒垂。凡葩耳，问化工何意，镂绘如斯。
沁园春|天启家筵，连开寿域，总值芳辰。喜位进储端，新悬印绶，恩加阃正，久奉丝纶。霜拂华U，霞明丹颊，甲子而今才一巡。鸣珂巷，见长庚彻夜，瑞霭凌晨。膝前双玉，也何用斑衣能悦亲。看才压秋曹，方恢宦辙，名需春榜，更冠儒绅。曲度南词，酒传内酝。珠履纷纷来众宾。偕老处，问几番蒲柳，得似松筠。
沁园春|尽典春衣，换酒津亭，送君此行。叹清朝有道，何曾逐客，有司议法，忍及书生。归去来兮，噫其甚矣，见说江涛也不平。君之友，岂都无义士，剖胆相明。挑诗行李如冰。正趁得越山桃李春。把从前豪举，著些老气，不应造物，到底无情。雁荡烟霞，凤城风雨，两地相思魂梦清。重来否，算海波未窄，犹可骑鲸。
沁园春|不见澄庵，六年于兹，思如之何。忆大明湖畔，论心握手，之莱海上，痛饮高歌。以子襟怀，消人鄙吝，叔度汪汪千顷波。分袂后想生平意气，暗里蹉跎。惊闻二竖相苛。早伏枕山中岁月多。幸清漳第近，时过小阮，人来不夜，问讯无他。拼事医王，未驱穷鬼，且负青青六尺蓑。长安市，怅故人疏放，老子婆娑。
沁园春|郁郁吾生，于此久居，真使人哀。恰名场溷迹，逢迎计拙，浮云过眼，富贵心灰。物外逃名，墙东避世，我意如斯更不回。君豪甚，忽别余千里，买棹长淮。羡君此去金台。看帝阙巍峨北极开。更苍松翠柏，西山崒嵂，银涛雪浪，易水潆洄。乐毅坟边，张华宅畔，吊古谁能不感怀。题诗处，问中朝诸贵，若个怜才。
沁园春|小阁灯红，白堕千觚，酌我其间。诉别来情事，牢骚依旧，春初风物，髣髴从前。心念朋交，三霜不见，厚意深蒙个个怜。臣何幸，更君家兄弟，情好尤坚。昔曾僧寺开筵。是澹月疏云乞巧天。记余时倚醉，歌成金缕，君为蘸墨，写上蛮笺。何意重来，还逢高宴，恰对梅花意惘然。微吟处，料他时相见，又说今年。
沁园春|一笛横风，稳转船头，系楫大江。还有人争说，鸣琴手段，教侬重吐，锦绣肝肠。不复少年，插花槌鼓，雅意在乎云水乡。阳关泪，笑琼姬犹恋，奇俊王郎。谈兵齿颊冰霜。有万户侯封何用忙。借烟霞且作，诗中队仗，鹭鹓已是，归日班行。收敛平生，筹边胸次，以酒浇之书传香。消凝处，怕三更枕上，疏雨潇湘。
沁园春|公子翩翩，挹秀西江，标隽南州。算深于情者，交原似水，悲哉气也，君得其秋。自读离骚，同耽奇服，新制高冠号远游。输君事，为贪临粉阵，懒筑糟邱。相逢一笑悠悠。且莫管他家拥八驺。问既然修到，通麋慧业，不应带得，洗马清愁。湖海中间，两人年少，醉倚君家百尺楼。生平约，有名山老屋，东海扁舟。
沁园春|连夜灯花，几番鹊噪，剥啄朝惊。喜诗人结伴。远寻幽寂，河岸停棹，重叩柴荆。诗酒神仙，烟霞杖履，尘外相看眼自青。春光霭感荒芜不弃，翰墨交情。菲才空有虚名。奈贫病兼攻百感增。笑寒窗枯坐，一编愁握，苔阶倦扫，四壁尘生。疏水羞将，壶觞未具，草草把词作饯行。真堪愧，愧等闲负了，月霁风清。
沁园春|访衡山之顶，雪鸿渺渺，湘江之上，梅竹娟娟。寄语波臣，传言鸥鹭，稳护渠侬书画船。
沁园春|把我身心，为伊烦恼，算天便知。恨一回相见，百方作计，未能偎倚，早觅东西。镜里拈花，水中捉月，觑著无由得近伊。添憔悴，镇花销翠减，玉瘦香肌。奴儿。又有行期。你去即无妨我共谁。向眼前常见，心犹未足，怎生禁得，真个分离。地角天涯，我随君去。掘井为盟无改移。君须是，做些儿相度，莫待临时。
沁园春|农乐丰年，击坏西东，千仓腐红。正火剂漫山，丹青炫转，朱华冒水，云锦缤纷。钟秀燕山，分付壶峤，郁郁葱葱初度辰。人争道，卿云甘露，毓瑞储精。公余玉麈纶巾。远赛过唐贤辈行人。看笔军扫阵，羊欣给役，诗工缀锦，王翰求邻。咀嚼群经，搜罗百史，办下功夫日日新。东泉水，愿永沾学海，混混涯津。
沁园春|瑟瑟阴阴，嗟哉此声，胡为乎来？似灵鼍夜吼，狂崩断岸角鹰秋起，怒决荒台。忽漫沉吟，陡焉掩抑，细抵游丝缀落梅。冰弦内，惹一宵涕泪，万种悲哀。十年前记追陪，怎握手霜灯暗自猜。叹朱门酒肉，谁容卿傲梨园子弟，总妒君才。牢落关河，聊萧身世，迸入空亭小忽雷。癫狂甚，骂人间食客，大半驽骀。
沁园春|君送琼瑶，我报琅玕，谁弄玉珂。问人生到处，依稀何似，扁舟逝水，银汉飞梭。梦幻孤鸿，盐车老骥，蹄爪匆匆雪上过。无南北，但萍踪邈渺，且恁蹉跎。康园树影婆娑。许二子疏狂醉咏歌。趁马岗爽籁，惺亭舄履，樽前议论，枰上勘磨。得失随缘，尊卑任命，止水灵台自在多。诗心远，约年年花季，共赋清荷。
沁园春|万顷平坡，几处荒场，海上人家。把春光隔绝，漫阶白草，愁眉望断，扑面黄沙。云鬓霜凋，镜奁尘掩，不见东风桃李花。无聊赖怕天涯易老，日又难斜。与谁同话繁华。纵回首兰闺梦已赊。记莺啼燕绕，当时庭院，红遮翠障，旧日窗纱。远水惊号，悲风骤起，何异文姬帐外笳。遥知道那残妆独坐，粉泪嗟呀。
沁园春|晓上画楼，望里笑惊，春到那家。便从臾闲情，安排醉事，寻芳唤友，行过平沙。最是堪怜，花枝清瘦，欲笑还羞寒尚遮。浓欢赏，待繁英春透，后会犹赊。归时月挂檐牙。见花影重重浸宝阶。□铜壶催箭，兽环横钉，浓斟玉醑，芳漱琼芽。步绕曲廊，倦回芳帐，梦遍江南山水涯。谁知我，有墙头桂影，窗上梅花。
沁园春|北固台端，南渡后来，无此伟人。自从容佐鼎，光华揽辔，几年中外，属目经纶。万灶炊烟，千艘漕雪，手整江淮如掌平。诗书效，看马腾士饱，酒好兵精。平生。馀事功名。岂管葛诸人能拟伦。暂牙筹游戏，小淹惟月，金瓯注想，便合为霖。沆瀣一襟，风流八咏，秋入诗坛如许清。为公寿，有黄花不老，长伴香名。
沁园春|听雨愁樱，坐月吟枫，和雪勾梅。记天风掠海，吹凉客梦，秋霜做鬓，瘦损诗怀。篱下三年，日边万里，傲睨江湖怜我才。家山好，念风尘老去，落拓归来。天涯殢易吾侪。更屈铁抟沙事事乖。便辽天凝碧，灯星绝塞，湘波怨绿，砚雨萧斋。短剑横经，长髯U史，旧馆而今何处开。风吹又怕，烟吟墨语，也化苍菭。
沁园春|杨柳依依，我生之辰，与公共之。叹袅娜章台，歌翻轻吹，飘零灞岸，影弄斜晖。花萼楼深，灵和殿古，人自凄凉柳自垂。相逢处，记吾侬堕地，嘉定明时。何须梦得君知。便稳道人生七十稀。笑桓大将军，枝条如此，陶潜处士，门巷归兮。几阵花飞，一池萍碎，又向先生把寿厄。年年好，祝东风万缕，老翠云齐。
沁园春|孤馆灯青，野店鸡号，旅枕梦残。渐月华收练，晨霜耿耿，云山摛锦，朝露漙漙。世路无穷，劳生有限，似此区区长鲜欢。微吟罢，凭征鞍无语，往事千端。当时共客长安。似二陆初来俱少年。有笔头千字，胸中万卷，致君尧舜，此事何难。用舍由时，行藏在我，袖手何妨闲处看。身长健，但优游卒岁，且斗尊前。
沁园春|笑问鸥盟，所不同心，有如大江。念渊明漫仕，虽轻斗粟，弦歌有得，难慕柴桑。相业流芳，元枢新躅，拈作先生一瓣香。长生酒，仗西风桂子，吹到河阳。湘江。笑绾铜章。便好筑绵州六一堂。看千年辽鹤，重归故里，一般明月，又上潇湘。橐紫翻荷，官黄书诏，不待阴成蔽芾棠。中书考，更侯封U国，汤沐宁乡。
沁园春|千古江山，三五英雄，谁最铮铮。算曹瞒横槊，徒逞权术，秦皇按剑，犹恃长城。杀吏黄巢，称兵李闯，倒为人间弥不平。完人少，问人民战士，强半无名。而今时运递更。看海上新潮正沸腾。恰列宁主义，分来赤县，普罗文化，播及编氓。火涨熔岩，风鸣秋瀑，如此雄怀作远征。从今后，论古今人物，别具权衡。
沁园春|掠月梳云，宜贴花钿，低丛玉容。怕凉秋微脱，薄施螺翠，朔风易透，密护貂茸。粉颈初垂，香腮欲度，半倚屏山记乍逢。娇慵甚，怪金钗斜溜，一缕兜松。水晶帘子玲珑。看睡起分明晓雾笼。爱雏年新拢，镜临秋水，双星悄拜，指拂春葱。腻刷鸦青，轻裁蝉翼，却称单衫杏子红。华筵散，隔香灯怅望，两两巫峰。
沁园春|我辈何缘，为童子师，此日殊艰。叹腹中车转，多时不乐，身同匏系，甚日能闲。难得今朝，佳辰有暇，何计为欢足解颜。寻芳去，喜南庄最僻，地主非悭。萧然茅屋三问。有高柳周遭水一湾。正疏疏雨湿，沙头路滑，微微风绽，树顶花殷。爽阁东西，危阑曲折，绣砌茵铺草色斑。初经此，果一邱一壑，自可跻攀。
沁园春|八十日官，浩然归去，知心者希。谓诗有招魂，姑言其概，注其述酒，亦特其微。不事小儿，惟书甲子，皆是先生杜得机。看时运，与天荣木，始识真归。黄唐邈不可追。慨四十无闻昨已非。故怀彼仙师，策夫名骥，志夫童冠，寤寐交挥。人表何时，谁生过鲁，愿企高风慕浴沂。兹行也，尚庶几短葛，不负公衣。
沁园春|此日鸦侵，当年丝覆，格韵偏赊。想向月凭时，削成软玉，将云护着，衬出明霞。两两同随，双双并比，应羡风流是陆家。愁多处，似相思担尽，绕遍天涯。每因午倦频加。便侧着芙蓉自枕他。更昵语羞应，笑时微耸，慵情漫倚，亸处恒斜。娇若难胜，瘦如欲脱，寒倩萧郎半袂遮。长相并，觉偎红拥翠，胜拍洪崖。
沁园春|花亦无知，月亦无聊，酒亦无灵。把夭桃斫断，煞他风景鹦哥煮熟，佐我杯羹。焚砚烧书，椎琴裂画，毁尽文章抹尽名。荥阳郑，有慕歌家世，乞食风情。单寒骨相难更。笑席帽青衫太瘦生。看蓬门秋草，年年破巷疏窗细雨，夜夜孤灯。难道天公还钳恨口，不许长叹一两声？颠狂甚，取乌丝百幅，细写凄清。
沁园春|历事三朝，觐而执圭，祭而裸璋。更宫莲引入，视淮南草，御屏录了，露会稽章。贪膜外荣，遗身后臭，晔也平生漫传香。颜发改，独丹基无恙，事在休忙。曹丘生莫游扬。这瞎汉还曾自配量。已化为胡蝶，穿花栩栩，懒陪鹓鹭，佩玉锵锵。机蹉面前，钟闻饭后，我上堂时众下堂。从前错，欲区区手援，天下黔苍。
沁园春|蠢彼鼪鼯，嗟尔何为，敢瞰长淮。遣诗书元帅，又劳指画，神仙寿日，不放襟怀。略已三年，可曾一笑，天岂悭吾老子哉。诸人者，且携将雅颂，留待磨崖。我姑酌彼金罍。便小醉宁辞鹦鹉杯。问今何时也，子其休矣，有如此酒，奚取吾侪。帝曰不然，政须卿辈，作我长城惟汝谐。凝望处，见红尘飞骑，捷羽东来。
沁园春|贺白文章，英卫规模，簪缨世家。更襟怀，芳润光风齐月，笔端奇伟，春藻天葩。课最严城，升班清禁，蔽芾棠阴人竞夸。争知道，富恩波衮衮，万顷无涯。清辉庭桂方花。映潋滟仙杯浮紫霞。庆云龙风虎，明良际会，鸿勋骏业，重叠辉华。寿挹南峰，福迎庐水，未羡还丹九转砂。从此去，看腰黄眼赤，迤逦堤沙。
沁园春|荆棘余生，忧来百端，病亦戏予。忆髫年羸弱，时亲药裹，名场毷氉，空逐公车。门荫除官，牵丝黄绶，窃禄东都十载余。因风便，便频登启事，渐即康衢。乘边竞重储胥。愧曲突徙薪计尚疏。笑鸥波浩荡，几同传舍，蠹鱼纠结，又校官书。少也多愁，老而善病，七十光阴过隙驹。酸甜味，倘逢人巧算，细与乘除。
沁园春|秋岂悲人，人不悲秋，比春更浓。有蕙兰风度，尚存芳菊，牡丹之献，犹在芙蓉。举蟹持醪，得鲈作鲙，晋宋间人有此风。休轻笑，彼柴桑傲吏，龌龊篱东。携壶与客还逢。愿时许先生杖履从。叹尘踪如寄，鸥凫江海，性真聊适，蜩鴳蒿蓬。刮眼青天，惊心黄叶，立尽梧桐月正中。凄然久，看物情终竟，不似春容。
沁园春|禁鼓蓬蓬，忙杀公侯，穴城影中。正花前豪士，宿酲未解，松间逋客，清梦才浓。龙尾危机，犀围长物，何必飞书交子公。人间世，只闲之一字，受用无穷。主人窗户玲珑。悟富贵荣华回首空。向竹梧侧畔，聚先秦录，兰荪里许，吟晚唐风。琴外鸿归，棋边鹭静，天把一丘荣此翁。孙刘辈，枉百年争战，一昧雌雄。
沁园春|劝汝一杯，关山迢递，我马崔隤。想玉堂金马，曾同富贵，竹篱茅舍，也共尘埃。事过眼前，老来头上，卿不见吾白发哉。故园好更彩衣称寿，何日同回。天涯劝我宽怀。欠酒债拔卿金雀钗。笑孔肩薄首，夫人书法，嵇心羊体，仙子琴才。道韫家声，黔娄夫婿，此怨休将造化埋。六如偈，棒打开梦幻，新拜如来。
沁园春|词汝来前！酹汝一杯，汝敬听之。念百年歌哭，谁知我者，千秋沆瀣，若有人兮。芒角撑肠，清寒入骨，底事穷人独坐诗。空中语，问绮情忏否？几度然疑。玉梅冷缀莓枝，似笑我吟魂荡不支。叹春江花月，竞传宫体，楚山云雨，枉托微词。画虎文章，屠龙事业，凄绝商歌入破时。长安陌，听喧阗箫鼓，良夜何其。
沁园春|玄子来前，还忆汝，今朝初度时。是吾家几世，书香阀阅，我翁畴昔，心地坦夷。宅相伊何，泛红老子，汝母慈仁有儿。如今恨，倚门人去，和胆为谁。丈夫七十何为。算三十功名已是迟。要经天纬地，拓开实用，嘲风弄月，省可虚词。我亦平生，卮言徒费，犹酌檐花向九疑。团圞好，待老吾泉石，留汝钟彝。
沁园春|丁巳之春，我来沪渎，喜遇西园。念当日闻声，有如日下，今朝高会，竟在云间。江薛才华，庾徐藻采，所著佳文是偶言。笺题外，有吹蓬小令，折竹新篇。桃花初涨平川。又风起城头扑柳绵。自画阁摊书，谈深烛下，闲堂赠妓，肠断樽前。两次三番，风晨雨夕，是处相逢非偶然。沟头水，问东西会合，知在何年。
沁园春|可怜阿松，万恨千忧，无父儿郎。记而翁当日，一身殉国，血横海峤，魂恋宗邦。今忽七年，又何世界，满眼依然鬼魅场。泉台下，想朝朝夜夜，红泪淋浪。松兮躯已昂藏，学问算爬过一道墙。念目前怎样，脚跟立定，将来怎样，热血输将。从古最难，做名父子，松汝嵌心谨勿忘。汝行矣，望海云生处，老泪千行。
沁园春|一棹横江，问讯盟鸥，太守谓谁。道皇华使者，光风洒落。元宵三五，乐与民俱。宝榼金鞯，玉梅钗燕，斗鸭阑干花影嬉。人迎笑，似玉京春浅，长是灯时。风流不减人知。算岳牧词人谁似之。把南楼风月，渚宫丘壑，竹西歌舞，行乐濡须。万斛金莲，满城开遍，朵朵留迎学士归。明年宴，看柑传天上，月在云西。
沁园春|所谓伊人，玉貌颀然，碧瞳紫髯。羡荷裳蕙带，五陵公子，黄冠葛屦，丈室瞿昙。鹤立仙姿，虎头妙笔，颊上添毫一二三。参同契，任洪崖把臂，弥勒同龛。飘萧素发鬖鬖。似柱下犹龙问老聃。向世出世闲，先窥太极，用无用处，椎破连环。形影交忘，画图三U，白板枯禅不待参。从君老，愿担簦五岳，结制精蓝。
沁园春|悲哉为情，风日高寒，忽已深秋。见绕篱隙地，草生卷耳，近墙修竹，蔓引牵牛。草木无知，诗篇有恨，半是凄凉半是愁。谁慰我，有囊中蜀锦，匣里吴钩。豪时弦索歌喉。听家乐相期醉未休。喜一天星斗，中元佳节，千林红紫，九日寻游。荷盖犹擎，菊英方绽，身在林泉兴自幽。徘徊处，称葛巾野服，不羡轻裘。
沁园春|紫殿宣麻，彤墀赐宴，仗钺专征。看白日辞天，玄冬出塞，金戈寒映，宝剑雄鸣。雪满居庸，山横碣石，北去龙沙几日程。据鞍处，正旌旗蔽野，鼓角连营。丈夫有志功名。好戡乱扶危定太平。况圣主恩深，清时望重，试凭全策，早下坚城。王浚平吴，裴公破蔡，勋业真堪带砺盟。登坛处，愿指麾诸将，一战功成。
沁园春|八口之家，五亩之宅，树之以桑。买吴牛十角，拖犁拽耙，耕翻大地，泼草开荒。下种依时，移苗应候，裁向中田灌水浆。灵苗长，看盈畴遍野，处处风光。秋来雨顺时康。有黍米凝珠滴露香。向六时勤顾，三更不睡，呼男呼女，采取回仓。击坏讴歌，烹鸡酌酒，妇乐夫欢饮一觞。无他事，但存诚守朴，稽首羲皇。
沁园春|剪就并刀，缝取神针，薄言缬之。爱篆消金鸭，未熏先透，佩添珠衱，欲卸同持。窄窄微绡，惯藏心字，只有湘裙六幅知。愁盈把，向檀郎暗解，满贮相思。定情宜有新诗。通叩叩桑中路侧时。任携将烛下，频频私视，系他肘后，步步长随。莫是偷来，休教赌却，留待红罗复帐垂。须珍重，赛千丝结网，网住西施。
沁园春|杯汝知乎，酒泉罢侯，鸱夷乞骸。更高阳入谒，都称齑臼，杜康初筮，正得云雷。细数从前，不堪余恨，岁月都将曲U埋。君诗好，似提壶却劝，沽酒何哉。君言病岂无媒。似壁上雕弓蛇暗猜。记醉眠陶令，终全至乐，独醒屈子，未免沈灾。欲听公言，惭非勇者，司马家儿解复杯。还堪笑，借今宵一醉，为故人来。
沁园春|浩浩尘风，骤聚萍踪，似此远哉。讶金戈铁马，频年带甲，颓垣断井，遍地飞埃。剑倚长空，衣穿短后，热血淋漓付酒杯。无聊甚，且招邀俊侣，醉舞千回。天涯。巧与安排。许香火灵山握手来。愿江乡依旧，重携游屐，田家小住，脱略形骸。散髻斜簪，浇花种竹，偎倚东风一剪梅。情奢处，但鸳鸯睡稳，晓梦休催。
沁园春|妍景销愁，轻衫乘兴，扁舟往还。遇使君倒屐，银床枕簟，群贤倾盖，玉佩刀镮。下若新醅，前溪妙舞，落日楼台雨后山。雕阑外，有名花婀娜，娇鸟绵蛮。衰翁天放疏顽。况廿载重来讵等闲。叹此方严虎，青丝白马，当年宋态，绿鬓红颜。春色依然，旧游何处，剩得东风柳一湾。吾堪老，傍鸥汀雁渚，石户松关。
沁园春|姑射琼仙，论人间世，学宫样妆。费精神刺绣，裁成云锦，今朝喜遇，弱线添长。收拾云情，铺张雨态，来嫁朱门趁一阳。真还是，两情鱼水，并颈鸳鸯。登科人道无双。问小底何如大底强。幸洞房花烛，得吹箫侣，短檠灯火，伴读书郎。办苦工夫，求生富贵，要折丹枝天上香。来秋也，看载膺鹗荐，载弄之璋。
沁园春|青帝才临，雨似调酥，风似剪刀。看乍寒乍暖，催归柳线，半明半暗，染就芳郊。云约晴峰，烟酣远岫，同倩天工浅淡描。无人处，早苍苔一片，又上红桥。魂销。春水迢迢。归未得王孙路更遥。恨多情飞梦，西楼忆远，无端送别，南浦停桡。小院池塘，曲栏幽砌，一著东风别样娇。凝眸望惟孤山松柏，不受寒凋。
沁园春|开遍梅花，昼锦屏风，春风画堂。说德乡铜钵，家声金穴，刘樊眷属，蓬阆班行。东海桑柔，南阳菊滟，云满丹丘日月长。琼筵启，傍九芝眉采，一瓣心香。馀庆双凤高翔。知保障功留在梓桑。操奇赢蛮舶，函珠怀玉，劳来鸿泽，义粟仁浆。横舍弦歌，高楣绰U，通德门多吉事祥。轩眉笑，先东坡一日，腰笛称觞。
沁园春|十载炎方，同饮汉江，同为转蓬。恨寻常会面，当年无分，三千余里，此地相逢。宇宙英奇，幽并慷慨，肯事区区笔砚中。男儿志，要长枪大剑，谈笑成功。辕门醉卧秋风。看落日旌旗掩映红。爱朔云边雪，一声寒角，平沙细草，几点飞鸿。湖海情怀，金兰气谊，莫惜琼杯到手空。君知否，怕明朝回首，渭北江东。
沁园春|忽尔长叹，落拓无聊，为客于兹。笑贩茶鬻畚，才非贾竖，分章校句，臣是红师。君亦年来。他乡卖药，讵疗贫家数口饥。非长策，即余憎其拙，人笑为痴。方今多士熙熙。谓奏赋须遭圣主知。问谁能郁郁，缩居马磨，君偏龊龊，溷迹牛医。颇怪萧晨，闲门似水，大类君平罢肆时。帘垂处，虽吟情甚剧，酒盏都稀。
沁园春|启诉芳年，猛悟回头，纵情任真。弃父娘兄嫂，妻男侄女，孤云野鹤，二十馀春。风瑞漂萍，随方安分，一任交人笑我慵。君休怪，厌浮生虚矫，省悟前身。明知相外元神。灿宝净无瑕绝点尘。易四时乘驭，指天为盖，地权为载，日月为轮。辗破星河，冲开牛斗，聚散浮空五色云。通三界，现虚皇圣祖，元始天尊。
沁园春|老矣吾衰，急景残年，言愁欲愁。想寒家鸡酒，团圞白屋豪家歌舞，跌宕红楼。天阔云低，风饕雪虐，落落关河一敝裘。凄凉甚，只青灯照影，伴我孤舟。封侯。壮志都休。须及早安排返故邱。叹十年讲舍，诗书糟粕十年宦海，踪迹浮沤。瓜子金黄，桃花绶紫，富贵骄人应自羞。吾何羡，要渔樵作伴，猿鸟同游。
沁园春|世事何穷，遇合无媒，飞升有丹。看兵尘蜗角，争知地窄，云垂鹏翼，岂信天宽。一语侯封，九阶夜转，白发十年不调官。人曾说，道本来分定，枉了心艰。苟非吾有诚难。问广厦何时千万间。羡柴扉草阁，自成潇洒，斜风细雨，不用遮拦。麾去青骢，呼来白鸟，要伴扁舟画里看。遨游耳，尽才情风调，付与溪山。
沁园春|以女儿身，现妙鬘■，直恁端严。问为容为德，非徒貌类，属因为果，也待疑参。缄口惩言，敛心入定，一恁飞花过画檐。髫花换，■何须发白，才懒开奁。故应小葺禅庵。早约与山云共一龛。算爇香献水，朝朝无缺，写经绘佛，事事都谙。笑我衰年，此缘犹欠，望尔宁非近戏谈。虽然■，这世尘欢爱，幻绝休贪。
沁园春|不断长江，滚雪翻云，日夜东流。怪万里烟花，终沉伍剑，二分明月，先照隋钩。郡县劳人，文章绝世，斗大如何困一州。偏豪迈，在词中拜将，醉里封侯。琼华寄我难酬。奈水满芜城夜色浮。道执卷跨牛，其中有乐，腰钱骑鹤，此外何求。素札空传，玉箫谁教，泛泛还同沙际鸥。虚名误，但浓斟玉液，煖被貂裘。
沁园春|新脱鱼鳞，平分鹅管，爱勒眉弯。记掐恨香蕉，愁悰细说，划情嫩竹，怨曲新翻。才贴梅钿，旋挑铅粉，绣领重交犹道寒。娇无奈，笑轻拈杏带，浅揭湘斑。宫棋也学偷弹，时绾就同心羞自看。解传杯频赌，藏阄罗袖，归鞭重数，刻印阑干。暗解绡囊，倦调瑶瑟，喂蕊莺儿绣阁间。凝情处，把瓜犀谩剥，消遣春闲。
沁园春|不恨穷途，所恨吾生，不见古人。似道傍郭泰，品题季伟，舟中谢尚，赏识袁宏。又似元之，与苏和仲，汲引孙丁晁李秦。今安在，但高风凛凛，坟草青青。江东无我无卿。政自要胸中分渭泾。叹今人荣贵，祗修边幅，斯文寂寞，终欠宗盟。面蹉长江，目迷东野，却笑韩公接后生。知音者，恨黄金难铸，清泪如倾。
沁园春|如此仙源，只在人间，幽居自深。听苍松万壑，无风成籁，岚烟四锁，不雨常阴。曲栏流虹，危楼耸玉，时见惊鸿倩影凭。良宵静，更微闻凤吹，飞度泠泠。浮生能几登临。且收拾烟萝入苦吟。任幽踪来往，谁宾谁主，闲云缥缈，无古无今。黄鹤难招，软红犹恋，回首人。天总不禁。空惆怅，证前因何许，欲扣山灵。
沁园春|昔在南台，谩骂董龙，疏弹李猫。为灯笼锦事，不宽彦博，南山集序，几累灵皋。朱凤落南，红狼屡北，战胜归来血洗刀。蛮姬巧，把南征俊句，绣上弓韬。左江群盗如毛。看竞事春农兵气销。道昔为哥弟，硎牲歃血，今依父母，骑象吹箫。韩固无双，范惟有一，余子谁当一世豪。归须早，坐老夫横榻，细说藤徭。
沁园春|娲皇补天，遗石两拳，几千仞兮。定苍龙擘峡，罅和天坼，浮屠卓锡，庐倚云开。世窄三千，天高尺五，日月低躔东复西。人间世，听晨昏钟鼓，撼半空雷。登临纱帽棕鞋。豁云梦胸襟一快哉。想醉倚高寒，飞仙可挟，清游纪胜，俗子难梯。把酒乾坤，笑谭今古，崖藓摩挲认旧题。九关近，便骖鸾高举，云气徘徊。
沁园春|德象女师，有炜管彤思贻令名。缅蘧缋姜U，稚图孟母，甄慈鞶帨，益誉丹青。四德倍之，群伦仰止，为烈于今有典型。瑶源远，溯双江毓秀，蕙洁兰馨。金闺弁冕贤英，衍孝友宗风雅泳征。审经以行权，积而能散，音流太似，传续更生。两佩纫芳，六珈式度，例以须眉亦老更。钟馀庆，也抗颜厨及，雏凤声清。
沁园春|我所思兮，白石清泉，复嶂层冈。看象外烟霞，能令公喜，眼前人物，谁得卿狂。中圣频呼，索郎屡顾，广大人间出世方。君莫问，有增城阆阪，汉武秦皇。醉来泼墨淋浪。邀星渚支机作报章。叹铁马金戈，几番逐鹿，博游挟䇲，一样亡羊。经卷药炉，舞衫歌扇，天女维摩总道场。相期在，便海山兜率，谁是吾乡。
沁园春|登太华峰，斩大王头，岂不快哉。正盖公接席，曹醇可饮，道林升座，谢麈能陪。元度真长，三朝九见，京尹原非轻薄才。阳关笛，便南飞老鹤，亦为徘徊。骊驹门外休催。有百道言泉往复回。算建安七子，惟公独健，野王二老，舍我谁偕。且尽今宵，天门冬酒，后夜思量无此杯。神仙客，在莲花岭上，早寄诗来。
沁园春|谷口仙田，瑶草谁栽，山中子真。向紫霞洞里，凿开丹室，素华台上，瞻望飙轮。王子吹笙，洪厓握手，烂醉桃花万树春。都休问蓬莱清浅，天地氤氲。有时澡雪精神。诵蕊笈丹书小篆文。更佩联明月，剑寒秋水，或笞鸾凤，或翳麒麟。碧落空歌，紫虚郁秀，径挟飞仙拜玉宸。天门近，听履声直上，高步星辰。
沁园春|疑病疑痴，小撇还来，将行又慵。奈沈沈夜柝，者番愁客，潇潇暮雨，几遍撩侬。客少黄衫，人无力士，心有灵犀一点通。知何似，似令狐楼畔，杨素堂东。悤悤梦也难逢。又岂料钗钿誓竟空。幸情丝未断，仙源可访，非惟我念，更有人同。地老天荒，海枯石烂，共在情天浩淼中。渝歌里，有柔肠儿女，侠骨英雄。
沁园春|长日之英，为国生贤，魁然此公。看功名一出，江湖气量，才华谁有，星斗心胸。霖雨盐梅，随宜适用，已见时和岁又丰。余无事，但门庭清雅，车骑雍容。秋香笑指篱东。道拟共他年伴赤松。要河车挽水，双瞳似月，丹砂伏火，两颊还童。雪落花开，东阡北陌，折简来呼白发翁。高情在，是绣江绿野，黄阁清风。
沁园春|此谓何心，此念何堪，此去何来？尽苍烟淡淡，黄云漠漠，春秋几度，任使君裁。礼翼刑躯，所终所始，不过经年三五差。谁忘矣，看残阳今古，泯没尘埃。还将这副形骸。做一树梅花添雪斋。便南华数卷，金刚半部，非关滋味，非共人猜。但有新诗，所言壮骨，只似渊鱼入梦怀。知无奈笑芸生与我，俱是痴孩。
沁园春|天上张星，游戏人间，我幸见之。羡高阳里第，门才旋马，西园公子，赋必采骊。八斗才华，五陵逸气，齑臼争传绝妙辞。旗亭上，有诸伶按拍，玉笛金徽。奚囊白雪霏霏。信此曲从来和者稀。似秦邮太史，风流旖旎，渭南老子，浑脱雄奇。扬子涛深，洞庭月冷，应有鱼龙骇且飞。观止矣，待曹王敌手，险韵重题。
沁园春|仙子凌波，爱好天然，娉婷画中。爱压衾斜矗，莹莹六寸，傍帘浅露，楚楚双弓。罗袜宜宽，霞裾不碍，束缚何尝到个侬。银灯灿，怪香钩情眼，刻拟偏工。花前量取春风。道比并檀郎总不同。只月台联步，一般轻健，云氍点拍，直恁舂容。屏角怜娘，炉唇让姊，驰上金梯带乍松。凝思处，问幽阶昨夜，底事苔封。
沁园春|咨汝毛锥，誉擅中书，胡思乞骸。念望崇灵兔，南山感月，名高绣虎，北海惊雷。久效驰驱，积成劳悴，畴昔锋芒逐渐摧。嘉乃绩，俾守中山郡，其往钦哉。吾将以礼为媒，更别选循良颖也才。令蜀江裁楮，先生静待，淇园截竹，君子蒙灾。合就管城，移封即墨，锡汝龙宾水一杯。兼策汝，试端明学士，速驾前来。
沁园春|道曰金丹，儒曰太极，释曰玄珠。矧三教之道，本来同祖，心存至德，性悟真如。阖辟机关，抽添运用，返照回光复本初。休分别，那些儿妙处，无字称呼。虚中状若蓬壶。寂静形忘一也无。问三教根宗，谷神不死，灵源澄彻，诚意如愚。五气朝元，五常合一，五眼圆明烁太虚。仙儒佛，派殊而理一，到底同途。
沁园春|墙你来前，铲汝根基，于意云何。看枝头红杏，难藏春色，楼心翠袖，暗掷秋波。此意悠悠，相看脉脉，谁使双星阻绛河。人天恨，正同心待结，愁损羞蛾。共欣布暖阳和。更谁愿长将尾巴拖。但向荣瑶草，每忧霜瘴，鸣春好鸟，犹畏虞罗。狗急能跳，雨来终坏，抟土娲皇补得么。相思苦，待U垣拆尽，乐舞婆娑。
沁园春|腊后寒收，柳眼青归，梅花笑生。正阳和有脚，日边送暖，洪钧换轴，天上回星。试巧春盘，介眉春酒，生意从头乐意新。须知道，是东风近也，玉燕逢辰。举头阊阖开明。便稳驾轻车熟路行。向玉堂青琐，从容洒翰，长淮赤壁，谈笑麾兵。周洛犹尘，商岩未雨，天下苍生望太平。休盘涧，任清溪九曲，不放舟横。
沁园春|庾信多哀，方赋伤心，君亦如吾。虽东门不哭，君能自遣，西河堕泪，仆已全枯。亭号千秋，地名嬴博，从古销魂有是夫。黄台下，况瓜经再摘，臣独何辜。衰宗一线堪虞。只鄙愿还奢老不渝。倘人矜邕后，匪惟弱女，天延赵祀，遂有遗孤。不幸生如，景升儿子，鹿鹿凡毛竟可无。君非比，料来春花发，骄我双珠。
沁园春|绿野归来，筇杖角巾，岂不快哉。有清泉白石，东西岩岫，翠阴红影，高下楼台。况是蕤宾，槐庭暑薄，照眼葵榴次第开。轻熏里，剪香蒲为寿，一笑传杯。栽培。多少英材。更霖雨看看遍九垓。算支撑厦屋，正资梁栋，调和钧鼎，须用盐梅。旒冕兴思，搢绅颙望，应有天边丹诏催。依还是，为苍生一起，重位元台。
沁园春|道隐无名，包含万象，总在身心。若一言勘破，本来面目，不生不灭，耀古腾今。返照回光，存神绝念，直下承当莫外寻。忠言守，这些儿妙处，至理玄深。真中不许容针。好把阳炉炼浊阴。待阳生冬至，重门深锁，乌飞兔走。虎啸龙吟。片饷回旋，半时交姤，大地山河尽变金。超三界，作蓬莱仙子，寒暑无侵。
沁园春|问舍东湖，招隐西山，惠然肯来。有閟香兰桂，无穷幽趣，隔溪车马，何处轻埃。微利虚名，朝荣暮辱，笑尔焉能浼我哉。闲欹枕，被幽禽唤觉，午梦惊回。无言独坐南斋。好唤取芳尊相对开。待醒时重醉，疏帘透月，醉时还醒，画角吹梅。无用千金，休悬六印，荆棘谁能满地栽。人间世，任游鹍独运，斥鴳低徊。
沁园春|旗盖运迁，衣冠事乖，岂非命来。自黄粱枕觉，分明看破，翠蓬舟近，及早抽回。谁料山深，也同鼎沸，步步危机忙里催。愁无奈，过青山万叠，碧水千隈。此愁何计能推。算何日天教眉锁开。记六桥花舫，晴边访柳，孤山草酌，雪后评梅。回首西湖，伤心前事，覆水如何收上杯。东风好，问如今吹入，谁处楼台。
沁园春|破石巉肩，冷露飘衣，独立巨峰。正鲈莼渺渺，嗟无季子江潭落落，尚想桓公。大野摇星，空山放月，谁主秋边百世雄？中怀热，要小箫吹起，万壑松风。人间百感飘蓬，笑宛转留春数叶枫。问长缨短梦，真能系日？深苔古涧，或许潜龙。我卒安持，民将有喜，轧语明朝乱夕红。高歌止，答孤怀唯有，满地惊蛩。
沁园春|掩映花间，隐约帘前，春痕数重。见桥横水榭，湘纹遥接，廊环幽径，亚字疏通。锦幔难遮，金铃无碍，一抹斜阳下绣栊。堪怜处护绿阴宛转，香影玲珑。旧游怕觅芳踪。忆数遍东风冷露中。正闲吟柳絮，玉纤轻拍，倦调鹦鹉，翠袖微笼。寂寞人归，依稀梦断，愁似回肠九曲同。空惆怅剩年来别泪，相共凝红。
沁园春|欲问东坡，人海一身，其何可藏。想平生抱负，使君与操，几亲戎马，犹复登坛。气夺三军，才吞五岳，岂惜讥弹盛孝章。凌云笔，如万流奔赴，推倒瞿塘。古人莫笑余狂。看旧日文场今战场。便挥毫扫荡，已成斗士，或U李杜，或薄苏黄。直废周秦，无论汉魏，不是吾侪孰主张。三千载，只精灵未泯，尚吐光芒。
沁园春|春雨如丝，假盖冲泥，访余板桥。叹佯狂李白，思原无敌，工愁吴质，益用增劳。水色萦窗，衣香满座，共倚河亭短烛烧。惊心处，又蒲帆高挂，待趁新潮。黯然欲别魂消。怅去住难凭仗彩毫。怕鱼笺三万，仅能涂抹，龙宾十二，只解诙嘲。开府清新，参军俊逸，何日论文倒浊醪。君思我，在秦淮十里，杨柳千条。
沁园春|冬夜如年，客枕无眠，怎到天明。待数残二十五寒更点，听馀一百八晓钟声。雨脚敲篷，滩头激缆，总与离人诉不平。遍闻得，我浚深恨海，砌起愁城。问君何事牵萦。想最苦人间是别情。念千山万水，沈鱼阻雁，一身两地，U燕煎莺。绣枕痕多，锦衾香冷，意有巫山梦不成。怎撇下，这两字相思，万里虚名。
沁园春|唐李太白，访贺知章，浩歌此楼。想斗酒百篇，眼花落井，一时豪杰，千古风流。白骨青山，美人黄土，醉魄吟魂安在否。江南客，因来游胜践，稽首前修。悠悠。往事俱休，更莫遣兴亡狂白头。也莫论高皇莫论项羽，谁为黄帝，谁为蚩尤。拶破愁城，吸干酒海，袖拂安梁舞暮秋。题未了，又笑骑白鹤，飞下扬州。
沁园春|南北暌违，每捧瑶篇，离怀万般。慕一生纯孝，白华怡色，廿年随宦，紫诰荣颁。不惮勤劳，偏多疾厄，家计支持亦是艰。回头想向平事毕，正可投闲。顿教籍注仙班。惟诗卷犹留天地间。别扬州明月，二分有恨，金沙碧水，一棹无还。感逝黄门，含悲鲍妹，各向风前涕泗潜。酸心甚数雁行寥落，馀我衰颜。
沁园春|节操冰清，丰标玉立，名重司空。正江左分曹，才归省署，浙西持宪，更理兵戎。约束诸生，按行五郡，秋水楼船七里陇。最喜是，乡关入望，民俗相通。富春山色笼嵷。念昭德新祠梦寐中。但有疏辞天，君恩未许，无繇缩地，仙舫难从。酒醒长安，梦固海峤，目送云鸿万里风。归朝早，双龙阙下，一笑还同。
沁园春|不喜轻裘，布衣芒履，任春与秋。傍人笑我生涯拙，尘寰碌碌，毕竟何求。物外蓬瀛，壶中方寸，论此宗风没价酬。谁知道，无为快乐，不羡王侯。多谋转使多愁。恰似吞他名利钩。看日前些子升沉事，把天机丧尽，不肯抽头。蜂为花忙，蛾因灯逝，只恁迷前忘后忧。嗟身事，庄周蝶梦，蝶梦庄周。
沁园春|壮岁文章，暮年勋业，自昔误人。算英雄成败，轩裳得失，难如人意，空丧天真。请看邯郸当日梦，待炊罢黄粱徐欠伸。方知道，许多时富贵，何处关身。人间定无可意，怎换得玉鲙丝莼。且钓竿渔艇，笔床茶灶，闲听荷雨，一洗衣尘。洛水秦关千古后，尚棘暗铜驼空怆神。何须更，慕封侯定远，图像麒麟。
沁园春|汝是何来，宣公后裔，太仆曾孙。见中山绝技，喷成墨雾，洪园异节扫向苍云。才大难施，调高寡和，历落嵚崎可笑人。因底事着缁衣皂帽，便欲离群。莫教短笑长颦。且百饮深杯醉不分。任千峰极目，闲愁不断，一身出世，故态犹存。骂鬼文章，吓蛮书檄，一卷离骚酒一樽。还记取是钓台狂客，栗里遗民。
沁园春|短发飞霜，病骨禁秋，触绪自惊。忆琴堂旧梦，笙歌日暮，东陵新艺，溪壑云横。一寸愚衷，千年U调，盐米堆中安此生。还堪遣，有梁间语燕，树里啼莺。天公底事能平。只岁序催人同此情。任春华婉媚，骎骎老大，秋光圆满，渐渐亏盈。卷熟残书，杯深浊酒，销却胸头哀与荣。擘愁处，听空阶促织，尺寸须成。
沁园春|喜我新归，逢戎初度，关情更深。正昼掩柴扉，□寻隐遁，□舒槐府，戎正经纶。白石清泉，紫枢黄阁，□□□□□□□。□□□，□弟为宰相，兄作闲人。南园借我登临。都不怕近前丞相瞋。但曳履扶筇，堪怜独步，携壶载酒，每叹孤斟。七秩开颜，六旬屈指，风雨对床频上心。殷勤祝，道何时回首，及早抽身。
沁园春|春月才圆，春花欲放，春宴初开。喜春省仙卿，高跻眉寿，春曹诸彦，共赋台莱。留赏春灯，醉酣春酒，一任春宵鼓角催。春堂上，蔼十分春色，光映三台。主人昔占春魁。有赞治春官礼乐才。况雅量春融，清颜春盎，化行春雨，名震春雷。春殿宣麻，春宫定策，春日还看拜玉阶。春风里，好调和玉烛，照耀春台。
沁园春|天壤茫茫，离恨重重，误尽平生。叹阑珊旧梦，倩谁为遣，无端幽怨，待怎教平。一度相逢，匆匆便别，流水呜咽随客行。尊前事，忆星眸欲涩，雪靥流赪。依稀记得盈盈。隔浩淼烟波天际横。但冥鸿已杳，误人消息，青衫再湿，累我深情。漫唤真真，谁怜寂寂，独听窗前■■惊。还相问，但梦魂飘断，泪眼分明。
沁园春|昔陶渊明，仕八十日，赋归去来。甚君巡桂管，下同彭泽，去时啖荔，归日迎梅。春草随身，蛮花压帽，别酒龙州荐一杯。江南好，看一辞铜柱，再上苏台。狂名聒耳如雷。有虎豹韬钤鹦鹉才。幸黄祖筵前，祢衡不死，绛侯疏上，贾谊空回。马谡新诛，殷源将废，一世之雄安在哉。君无恙，只柳州城里，鹤叹猿哀。
沁园春|不种田园，投闲江海，远绝尘踪。保一家性命，扁舟为屋，随机应舵，逐浪乘风。九曲江头，三元潭里，直把银钩堕水中。波深底，把金鳞钓出，回棹孤峰。三男三女和同。向砂锅净洗热炉烘。或敲冰煮茗，渴饮一碗，得鱼换酒，共酌三钟。蓑衣解开，箬笠放下，醉唱升平月满篷。江天阔，看一篙点处，粉碎虚空。
沁园春|乘一叶舟，放乎中流，岂不快哉。正海门无路，渔帆似雪，江天有寺，佛鼓如雷。芦荻萧萧，波涛滚滚，劝我须倾京口醅。粗豪甚，把南朝下酒，东海为杯。天风吹我南来。对如此江山怀抱开。笑金焦两点，一般俊物，齐梁六代，几个雄才。大帝龙蟠，寄奴虎踞，王气销沈绝可哀。斜阳里，且高歌击楫，长啸登台。
沁园春|身世飘零，勋业何成，鬓华渐生。记去年欢笑，遨游帝里，今年憔悴，卧病江城。直道难行，浮名识破，正要生平两眼明。心无歉，但世间公论，自有人评。竹风萧飒初停。算何境能如梦境清。问命之穷达，三杯酒软，身之去就，一叶舟轻。毁誉从他，醉醒在我，赢得篷窗听雨声。秋江上，更莼鲈无限，鸥鹭多情。
沁园春|花压双溪，月满千门，气象峥嵘。□乡村父老，踏歌旧曲，闾阎小子，弦诵新声。鸡犬无惊，桑麻如画，酷似驱车过武城。谁为此，事鲁人姬姓，公旦云仍。欲知政理功成。吾父母斯民只至诚。太夫人九十，板与春暖，公年六十，彩袖风轻。富贵康宁，天公赋予，老去功名照汗青。祈公处，□人间霖雨，天上文星。
沁园春|螓首堆春，䰀鬌天然，巫云一缭。似乌丝未综，支机方理元蚕出浴，分茧初缫。鬒不容膏，滑难留栉，岂待桃花插后娇。新妆巧，任惊鸦堕马，伎尽终朝。盈盈不受云翘。但爱煞葳蕤小步摇。怕婆娑舞罢，偎人再整蓬松睡起，揽镜重挑。花下徐行，风前背立，惜别踟躇手一搔。难忘底，是鸳鸯枕上，香雾飘飖。
沁园春|十五年来，逢寒食节，皆在天涯。叹雨濡露润，还思宰柏风柔日媚，羞看飞花。麦饭纸钱，只鸡斗酒，几误林闲噪喜鸦。天笑道，此不由乎我，也不由他。鼎中炼熟丹砂，把紫府青都作一家。想前人鹤驭，常游绛阙浮生蝉蜕，岂恋黄沙。帝命守坟，王令修墓，男子正当如是耶！又何必，待过家上冢，昼锦荣华。
沁园春|俗子呶呶，为劝南征，若岂知予。虽生年未老，心于名淡，登科无命，天与才枯。那更炎风，一肩行李，又策华阳道上驴。真劳甚，任人思高第，我爱闲居。豆棚凉月刚初。早散遣生徒一事无。喜酒香客到，齐倾伯雅，夜阑人去，独掩吾庐。省得今番，离离禾黍，感叹重经旧帝都。浑难忘，只山光翠湿，江影金铺。
沁园春|山雨来时，烟雾俄奔，层峦欲摧。正崩腾去绝，几重寒瀑，空蒙遮断，百里荒莱。破石飙狂，冲林叶战，似幻洪涛千折回。然疑作，是貔貅十万，暗渡珠厓。胸中自有崔嵬。笑词客登临何事哉。算清才耗尽，非伤时背，苍山未必，长许君来。何况菲林，无端摄取，戍堠昏鸦图画开。心愁谢，黯低徊知有，无数尘埃。
沁园春|宋玉言之，春女多思，秋士多悲。况零风细雨，乍停还续，蛩声雁影，到处相随。四壁萧萧，孤灯落落，纵有高怀那处开。除非是，且登山涉水，打马飞杯。醉时屡舞回回。看云气漫空白日颓。似江魂销罢，黯然欲别，潘愁尽处，如送将归。人事萧条，天公做作，长笑微吟泪暗垂。还自问，这黄花红叶，干汝谁来。
沁园春|第一江山，雾鬓凌霜，数抹枫红。矗孤行巨舰，征帆欲举，天垂壁垒，落日初熔。戟折苍黄，沙沈锁U，化作飞虬饮雨虹。后庭阕，问兴亡何据，几个英雄？呼来明月残钟。执铁板铜琶唱轼翁。携陶樽浊酒，狂盟怪侣，情痴鹤圣，刍狗潜龙。千古悲欢，啸吟都付，一叶焦山载恨东。断涯裂，挟六朝风雨，涛震声中。
沁园春|柳思花情，湖山应怪，先生又来。想旧时谈舌，依然解使，六丁奔走，驱斥风雷。翠袖传觞，金貂换酒，痛饮何妨三百杯。人间世，算谪仙去后，谁是天才。碧窗画鼓船斋。胸次与乾坤一样开。试云间招手，下呼馀子，逡巡去矣，但觉尘埃。若是花时，无风无雨，一日须来一百回。教人道，看玉山自倒，不用相推。
沁园春|少日飞腾，湖海奇胸，风云壮图。把人间远道，看为咫尺，眼前实地，认作虚无。酾酒中天，振衣千仞，尘世烟霞有几区。君山下，见洞庭清浅，欲问麻姑。故吾只是今吾。已深愧当年大丈夫。怅川流不息，直如逝者，天风高举，更有谁欤。鼎鼐何功，江山多幸，长铗归来食有鱼。神仙事，笑临邛道士，还在洪都。
沁园春|采石矶头，宿莽之间，有谪仙亭。呼酒人或出，半江月白，宫袍如在，数点峰青。玉殿传来，夜郎迁去，长使人间怨不平。更勿论向沉香倚恨，夜色华清。古来饮者留名。但搔首青天笑独醒。料卿来长醉，未应有我，我今独酌，何可无卿。花扑鸬瓷，星稀鸥岸，多是骚人移我情。然与否，正寥寥千载，问个分明。
沁园春|一雨霈然，六合全清，空无点埃。喜秋容新沐，为谁媚妩，凉蟾留照，正尔徘徊。蜡屐清游，渔蓑淡话，富贵于予何有哉。双溪上，总旧盟鸥鹭，来往无猜。烟霞竹石松梅。更无数幽花陆续开。渐黄鸡啄黍，肥堪一箸，浮蛆拍瓮，美可三杯。儿解应门，翁方索句，俗客来时莫放来。青山好，尽从今日日，闼不妨排。
沁园春|望气佳哉，蕉林书屋，得宝隋和。看皋庑家声，天边台斗，彩鸾国色，地上姮娥。玉燕投怀，石麟露角，更胜珠哥与户哥。征兰梦，记五苗丝绣，玉叶金柯。不惟孔释摩挲。有后稷携来瓜瓞歌。算学士文章，原名陶谷，将军勋业，也号田禾。左握干戈，右持俎豆，何似堂封万石多。询占者，是翁官农父，儿取高科。
沁园春|四海交亲，别离尽多，会合最难。见西溪老子，情怀乐易，柳溪公子，风度高闲。铁石心肠，风霜面目，更著中朝霍与韩。知音者，有颐轩待御，收拾清欢。不才自顾何颜。也置在诸公酬酢间。似蒹葭倚依，琼林玉树，萧蒿隐映，春蕙秋兰。南北乌台，当时年少，双鬓而今半欲斑。明朝去，向德星多处，遥望钟山。
沁园春|仙乎仙乎，飘然尘外，一洁如斯。避三春秾艳，暖红无分，一生位置，书案相宜。韵绕瑶琴，冰凝残夜，为伴梅花冷不知。凭谁赏携壶中清茗，雪里新词。湘皋竟尔轻离。问何处苍茫系远思。看鲛绡澹澹，依然约系，芳心倦放，未免含凄。水墨能传，双钩最好，常忆珊珊欲回迟。香风近恰凌波惊见，幽梦回时。
沁园春|千里风湍，万叠云峰，自相送迎。叹扁舟如叶，漂流如梗，片帆如箭，聚散如萍。家在东湖，身来西浙，非为区区利与名。堪怜处，为雏饥犊暮，狗苟蝇营。平生。何辱何荣。且一任三才和五行。有鴳飞鹏奋，鹤长凫短，朱颜富贵，白发公卿。印漫累累，绶何若若，休羡行歌朱买臣。归来好，向严滩垂钓，谷口躬耕。
沁园春|大道无名，大音希声，大器晚成。笑迷人管见，不言便了，似钻冰取火，纽石为绳。使尽精神，虚劳神用，缘木求鱼甚日烹。愚痴辈，磨砖作镜，怎睹光明。何须百计经营。守朴朴淳淳绝爱憎。澄虚心实腹，谷神不死，深根固蒂，久视长生。湛湛澄澄，先天先地，一气寥寥混杳冥。希夷理，这一轮皎月，无缺无盈。
沁园春|南渡盛时，壬寅之秋，生此伟人。是皇家柱石，端平君子，吾儒宗主，意一先生。自起丹山，晋登紫府，天下欣然望太平。至夷狄，亦慕吾中国，司马声名。愿君为尧舜之君。举一世民皆尧舜民。羡当年三渐，直声已著，近来四蜀，先虑尤深。事验平凉，眷隆当宁，指日须还公秉钧。愿公寿，以寿吾国脉，以寿斯文。
沁园春|我见丁君，太白东坡，疑其后身。奈花笺甫赐，空承主眷，金莲方照，徒叹卿文。儋耳苍茫，夜郎惨淡，万里归来故国春。那堪羡，羡吴山越水，做散仙人。一朝厌弃风尘，向何处桃源去问津？念高车驷马，其忧甚大，幽林邃谷，此乐为真。采者芝舆，绮园安在？共说皤皤入漠廷。君行矣，恐图形征访，正具蒲轮。
沁园春|会启耆英，寿比韩公，一年而彊。记青绫绛蝎回翔省闼，芰衣兰佩，啸傲沧江。陶令义熙书甲子，试看取东篱晚节香。屏锦艳，映官梅疏秀，盘梓坚苍。未老春风词笔，忆香南俊约，跌宕壶觞。道画中吟思，云山共远，壶中仙箓，日月方长。有鹤南飞新制曲，付按拍嘉荣夙擅场。珠履集，祝八千椿岁，喜溢华堂。
沁园春|一望金铺，接段分邱，长堤短塘。羡欺桃压李，连天烂漫，迎风著露，遍地飘飏。挑荠才过，踏青至此，试戴钗梁问可妨。花间谱，便君臣悬隔，欲赛姚黄。何须列幕登场。但唤彻提壶醉夕阳。看村村榆社，陈茵布褥，年年农月，趁暇寻忙。寄语高人，莫怀兰菊，妙手唐垓写素肠。留春住，讵菜园羊踏，梦落沧江。
沁园春|庐阜诸峰，炉峰绝胜，草堂介焉。敞明窗净室，素屏虚榻，要仰观山色。俯听流泉。中有池台，旁多竹卉，夹涧杉松高刺天。堂之北，据层崖积石，绿荫浓鲜。堂东瀑布飞悬。似雨露霏微珠贯穿。有春花秋月，夏云冬雪，阴晴显晦，雾吐烟吞。右抱琴书，左携妻子，杖屦从容尽暮年。平生志，赖清泉白石，实听余言。
沁园春|月旦评中，有如公者，更谁与俦。看纷纷仁意，春风和气，堂堂义事，砥柱中流。己重物轻，身穷道泰，却占人间第一筹。回头笑，彼纷纷名利，过影浮沤。夷犹。庭户清幽。算此境神仙别一洲。但烧香挂画，呼童扫地，对山揖水，共客登楼。付与儿孙，只将方寸，此外无求百不忧。宜多寿，自今开八帙，到八千秋。
沁园春|银烛华堂，金尊绿酒，今夕长安。漫白首思亲，丹心恋主，满怀情事，兀坐更阑。节序堪惊，勋庸未建，况是明良际会难。中宵立，望台阶平正，斗柄阑干。一生窃禄朝端。历几度冰霜到岁寒。念琐闼封章，时挥彩笔，玉堂视草，日侍金銮。庭下三槐，阶前五桂，春雨秋风次第看。升平世，一人有庆，万国同欢。
沁园春|帝赐玄圭，臣妾潘衡，奴隶侯璋。因封还除目，见瞋鬼质，窜涂贽卷，取怨奇章。肯比寒儒，自夸秘宝，十袭庭U寸许香。下岩石，要朝朝磨试，不论闲忙。何须狗监揄扬。这衡尺曾经圣手量。纵埋之地下，居然光怪，栖之梁上，亦恐偷将。蓬户无人，花村有犬，添几重茅覆野堂。交游少，约文房四友，泛浩摩苍。
沁园春|列戟朱门，雕桥珂里，喜见悬弧。恰凤雏载诞，参差玉笋，麟儿同育，错落骊珠。如此奇逢，真称佳话，岂复寻常吉梦乎。须知道，是尼山鹫岭，送自云衢。匡时共说司徒，宜阶下芝兰秀色敷。羡食牛之气，抱来竟爽，惊人之骨，望去皆殊。千里神驹，一双英物，异日追随殿陛趋。开筵处，任名流作画，歌客操觚。
沁园春|自揣平生，百无一能，此心拙诚。甚年来行役，交情契阔，东奔西走，水送山迎。遥望神州故人千里，何意今年共此行。潇萧雨，算几番茅屋，灯火残更。从教长路欹倾，拚一醉，都消磊磈平。向白云直上，君吟我和，绿波江畔，我唱君赓。恰到相逢又还相别，惭愧人间功与名。长亭外，望野烟春草，不尽离情。
沁园春|来雪何年，终风且暴，尽够思量。忆当日黉宫，教忠劝孝，昔年邻县，撰杖登堂。文献无征，山川不说，仅向四明吊国殇。真羞死，昧勤王父子，无命林张。心伤古庙雎阳。忍嚼齿穿龈事勿忘。叹鹤田残墨，当余惘惘，龙翔御座，久付茫茫。剪水量沙，抚今吊古，抔土中川引恨长。我何恨，怅腥膻虽涤，举国犹狂。
河传|梦中春路。有谁同步。冲烟踏雾。思量春可挽住。醒暮。残鹃啼碧树。声声只劝春归去。因何故。却劝公无渡。望江云。总愁人。灯昏。无书寄与君。
河传|春生池草。暮天鼓吹，几时才了。雨馀响彻绿荷洲，井底子阳终泞淖。画堂高会空丝竹。声陆续。也似无腔曲。惊乘舆。为官乎。玄鱼。官家不识渠。
河传|春浅。重门深掩。寂寞东风。睡浓。起来绣窗花影重。娇慵。宿妆凝淡红。待把眉山临镜画。还又罢。却放翠帘下。画楼闲。楼外山。倚阑。只愁相见难。
河传|微雨。春暮。绿波娇。夹港人家小桥。溪藤岸杨青蔓交。风摇。短枝通短篙。叶暗烟深疑路断。船一转。别浦迢迢远。晚炊清。鸡犬声。新晴。归云渡水明。
河传|昼景。方永。重帘花影。好梦犹酣，莺声唤醒。门外风絮交飞。送春归。修蛾画了无人问。几多别恨。泪洗残妆粉。不知郎马何处嘶。烟草萋迷。鹧鸪啼。
河传|遥望塘上藕花秋。花外盈盈画楼。美人似花楼上望，箜篌。隔帘生暮愁。帘底容光天样远。塘水满。无计量深浅。倚花枝。明月时。相思知君知不知。
河传|愁绝。难说。且徘徊。陌上残梅暗催。软香作团吹不开。红埃。那人儿正来。疏雨忽飞烟渺渺。芳径杳。屧映青苔好。碎萍穿。鸥正眠。柳边。倩郎扶上船。
河传|曲槛，春晚。碧流纹细，绿杨丝软。露华鲜，杏枝繁，莺转，野芜平似剪。直是人间到天上，堪游赏。醉眼疑屏障，对池塘。惜韶光，断肠，为花须尽狂。
河传|微云山抹。想当时觑著。江淮人物。婉约多情，真个苏黄难屈。叹词宗留衣U。重来况有朝华妾。肠断龟山，醉是伤离别。玉漏迢迢，天外一钩残月。到如今犹凄绝。
河传|玉骨冰肌，天然无汗。纨素风来，鬘华香散。小池边。棹船歌采莲。昼长独抱青奴卧。桐阴破，枕畔金钗堕。起看明月上纱窗。萧郎。桃笙今夜凉。
河传|黄鹤。城郭。笛声依约。吹尽寒梅。东君有意，还许轻燕飞来。绣帘开。个中心事沈吟久。曾知否。梦冷鸦啼后。萍漂一叶，闲倚江上楼台。暂徘徊。
河传|人坐。佳时瓜果。气朗长空。月宫。断霞半天衫袖红。重重。紫薇花影浓。曲沼芙蓉香满院。人正宴。数点晚萤见。倚针楼。看女牛。莫愁。今宵犹未秋。
河传|双燕。如剪。乍逢寒食，飞来深院。呢喃小语诉东风，留恋。主人情莫遣。雕梁依旧频频见。香梦远。春逐梨花软。复依檐。又穿帘。恹恹。汝来今更添。
河传|碧天云晚。绿梧小院。帘额花轻，烟眉柳断。珠泪裹寄谁传。渍红绵。愁多自觉春相惹。怕相舍。则索厮守也。红窗刀尺初罢。银汉西斜卜灯花。
河传|去去，何处。迢迢巴楚，山水相连。朝云暮雨，依旧十二峰前，猿声到客船。愁肠岂异丁香结，因离别，故国音书绝。想佳人花下，对明月春风，恨应同。
河渎神|风色静寒塘。寒花庙里初芳。水光无限拍山光。女伴相携信香。人生何处担情怨。箧里到秋纨扇。回施臂间金钏。归来无语庭院。
河渎神|飘渺一溪烟。细笼春意缠绵。晓风残月竹桥边。闲拢轻舟醉眠。芳草夕阳今古。杜鹃空自啼苦。收拾渔樵闲话，新声都付儿女。
河渎神|芳草绿萋萋。断肠绝浦相思。山头人望翠云旗。蕙香佳酒君归。惆怅画檐双燕舞。东风吹散灵雨。香火冷残箫鼓。斜阳门外今古。
河满子|帐里屏间山枕，珑玲裹就瑶函。曲曲阑干云水外，朝来过尽征帆。却爱相思红泪，羡他长浸单衫。
河满子|锦瑟长闲玉柱，绣帘懒上琼钩。乍寒轻暖春正好，年时记省欢游。柳叶才胜约指，花枝解恋搔头。是处韶华如梦，者回芳约都休。系情可奈游丝软，倚阑多少闲愁。得似画图依旧，云山尽意当楼。
河满子|新柳轻翻浅浪，春波易皱微风。池阁薄阴融晓景，晴霞已射帘栊。小径愁闻夜雨，拾来数点残红。又被幽禽低唤，鸭炉香篆蒙蒙。斜倚绣床眉未画，十分针指玲珑。愁入芭蕉心里，情通豆蔻函中。
河满子|水阔蛙喧叠鼓，树凉蝉咽新音。草长当阶深浸绿，隔帘半壁苔青。才歇奔腾屋溜，又早滴沥荷阴。寂寂深闺人倦，风来午梦频惊。云暗只疑天欲暮，几回收拾停针。问天何事情重，时时珠泪常倾。
河满子|珠箔风多放下，白檀灰里烧香。玉手纤纤亲检点，郁金迷迭都梁。春满床头睡鸭，浓薰被底鸳鸯。馥郁真成腻骨，氤氲岂但沾裳。不向中庭频伴月，直教勾引萧郎。那识闻歌吐气，喉间兰蕙芬芳。
河满子|五岭重山叠嶂，明河月暗星疏。不管玉关多少路。商量欲共征车，再过黄公垆畔，崔徽风貌应无。
河满子|溪女送花随处，沙鸥避乐分行。游舸已如图障里，小屏犹画潇湘。人面新生酒艳，日痕更欲春长。衣上交枝斗色，钗头比翼相双。片段落霞明水底，风纹时动妆光。宾从夜归无月，千灯万火河塘。
河满子|放却韶光百五也，添几卷新诗。诗里几多幽恨，夜窗唯有灯知。知我为谁憔悴，不知悴到何时。是假是真是梦，梦中曾见伊谁。只改情天成恨海，声声都恨来迟。到是不来还好，宵来梦见还思。
法曲献仙音|凉浸梧云，翠摇竹露，写出情虚仙境。睡鸭香初，苓床绣罢，蛩吟绿阶苔净。有无数难言处，冰弦拨秋暝。碧窗静。按声声玉徽都应，鸾镜里偏奈舞回只影。君自遣愁心，怕愁边还有人听。玉宇琼楼，唤姮娥同耐孤冷。把潇湘哀怨，付与此时消领。
法曲献仙音|凤阁依山，珠胎映月，少倚渭阳宫监。刷翠纤眉，垂U玉朵，养护清姿闲淡。更生性多聪慧，宫商细寻勘。故乡念，整鞭丝紫骝归探。对花月芳时，缓歌凄黯。小拍按红牙，听轻圆时落珠点。净洗凡音，纵春莺啼处应厌。这来从天上，那晓世间偷占。
法曲献仙音|云木槎丫，水荭摇落，瘦影半临清浅。翠羽迷空，粉容羞晓，年华柱弦频换。甚何逊风流在，相逢共寒晚。总依黯。念当时看花游冶，曾锦缆移舟，宝筝随辇。池苑锁荒凉，嗟事逐鸿飞天远。香径无人，甚苍藓黄尘自满。听鸦啼春寂，暗雨萧萧吹怨。
法曲献仙音|残月窥尊，冻云沈笛，况是天涯庭院。烛泪红深，枕棉香薄，伤心画谯清点。伴梦短梅花冷，幺禽语春怨。玉容远。也应怜杜郎落拓，悲锦瑟弦柱，暗惊泪染。宛转碧淞潮，共垂杨萦恨难剪。凤纸题残，奈云边珠佩声断。拌尘销鬓绿，万一跨鸾低见。
法曲献仙音|松雪飘寒，岭云吹冻，红破数椒春浅。衬舞台荒，浣妆池冷，凄凉市朝轻换。叹花与人凋谢，依依岁华晚。共凄黯。问东风几番吹梦，应惯识当年，翠屏金辇。一片古今愁，但废绿平烟空远。无语消魂，对斜阳衰草泪满。又西泠残笛，低送数声春怨。
法曲献仙音|黄入东风，白飘南苑，逝晷流澌催度。袖窄春宽，物移星改，沉沉漏声侵户。最不耐销魂处，时听澈宵雨。剪灯语。望遥京断鸿烟水，空眷念咫尺奈成间阻。纵乱舞琼琚，犹依稀眉黛春妩。冻鸟声声，更无人传语幽素。料芳心太苦。莫肯带愁归去。
法曲献仙音|双桨萍分，一泓欲暮，忘却此身归处。平楚苍然，暝鸦无恙，停舟暂共尊俎。望隔岸丛祠远，疏钟唤愁去。漫相顾。算文园尽多欢意，终恨我未见冷枫红舞。十里卷珠帘，有娉婷歌吹如许。忍说将离，且投君缄泪绮句。待他时重到，莫负溪山岚雨。
法曲献仙音|珠箔飘烟，珧窗阁雾，一片夕阳红浅。麝月香消，犀云妆冷，高楼凤箫声换。甚莺燕，纷来去，芳菲弄春晚。总销黯。忆西园翠衫银榼，自劝驾东皇落英飞辇。何处不天涯，奈心远杨花尤远。休恨杨花，恨霜华菱镜渐满。把琴丝弹彻，云水玉人湘怨。
法曲献仙音|辽鹤飘零，蜀鹃凄咽，又阅蓬莱清浅。南郭幽居，西州华屋，应有巷坊都换。剩扶醉羊昙过，秋塘败荷卷。阵云远。记遐征洞庭湘水，人自去衡岳几曾回雁。邂逅许归来，话巴池窗烛须剪。永隔黄垆，倏淞江添泪长满。纵莼鲈无悉，忍把劫余芳盏。
法驾导引|蓬莱岛，蓬莱岛，来去巨鳌驮。碧藻豢龙萍叶下，白云为带月为珂。风定海无波。
法驾导引|珠帆挂，珠帆挂，碧海蹙银涛。漫说湘灵能鼓瑟，天风不藉紫檀槽。龙女兴犹豪。
法驾导引|蒙恩赐，蒙恩赐，银傍太平牌。万象同春迎百福，四方如水应三台。寿域自天开。
法驾导引|云漠漠，云漠漠，云拥紫皇家。岩上神仙无一事，幅巾临水看桃花。点点是丹砂。
法驾导引|长命缕，长命缕，儿女漫区区。何似屏星南极里，清如寒露在冰壶。一府号仙儒。
法驾导引|家乡别，家乡别，回首望琼台。烟树微茫山一发，思亲不觉泪流腮。夫婿眼中来。
法驾导引|儿童喜，儿童喜，献寿摘仙桃。篁峒鸣狐成鬼火，花村买犊卖蛮刀。惟有使君劳。燕山桂，燕山桂，犹带窦家香。月殿一枝金粟满，囊中玉屑捣成霜。和露入霞觞。
法驾导引|礼大道，礼大道，太上降真符。琼液丹清龙虎篆，紫泥金碧凤鸾书。鸿宝锡天衢。
泛清波摘遍|金枢影小，绿绮光沈，江山系舟诗意好。夜凉人寂，缕缕轻飔送潮早。清秋道。明河耿耿，平野苍苍，羁恨更难禁受了。岁月悤悤，自别兰情见期少。绮怀渺。长路尚随去萍，短鬓渐如衰草。空倚孤篷未眠，泪凝清晓。俊游杳。珠佩旧日浪投，琼台甚时重到。且向沧波叩楫，玉瓶堪倒。
泛清波摘遍|烧痕野草，瞥影边鸿，如矢岁华催换了。渡江春色，但有冰梅数枝早。淞滨道。明灯闪闪，官柳萧萧，连骑俊游今渐少。绣幕休垂，放入寒光见怀抱。庾园悄。飞絮乍萦画檐，解冻尚迟芳沼。翻恐回风向人，鬓丝吹老。兽香袅。花外信息愈疏，天涯梦程难到。几处金盘燕簇，醉吟昏晓。
洞仙歌|谢娘春晓，借贫家螺黛。须拗花枝与伊戴。傍妆台，见了已慰相思。原不分，云母船窗同载。丛祠灯火下，暗祝心期，众里分明并侬拜。尽说比肩人，目送登舻，香渐辣晚风罗带。信柔橹，呕哑拨鱼衣，分燕尾溪流，赤栏桥外。
洞仙歌|人天九变，趁华鬘璎珞。玉气珠光尚如昨。彩云留记取，周昉屏风宜称处，弦柱华年寄托。年时曾待阙。脸际眉山，盼断妆台扇初却。店里定婚人，不道重来，莫金缕衣裳耽搁。只除裹春云碧琉璃，肯钿尺裁量，秘辛轻错。
洞仙歌|相邀忍俊，正落花天气。卅六湾头画船击。乍莺声困柳，鹃血斑花，愁与恨装做个侬行李。三间鸳社小，嗔到笼鹦，不识千金有深意。帘角上灯时，分咽琼浆，已够了销魂滋味。直挨到阑干月华迷，又抵死催人，到门嘶骑。
洞仙歌|溪山好处，赢得题新曲。待足人生甚时足。问临流情味，倚遍斜晖，应似画小景生绡一幅。渔舟声欸乃，岩上云飞，杳杳归鸦去鸿逐。任当年伊吕，谈笑兴王，争敌恁闲眠野宿。待雪天月夜我还来，醉潇洒清幽，那些儿屋。
洞仙歌|重阳近也，渐秋光凄劲。宿雨初收好风景。正干戈耆定，禾黍丰登，人意乐，歌舞贤侯美政。醉翁游历处，胜概依然，木落淮南见山影。有客共登临，醉里疏狂，敧乌帽从嘲雪鬓。但目送孤鸿傍危栏，笑问道，黄花似谁风韵。
洞仙歌|珊珊琐骨，似碧城仙侣。一笑相逢淡忘语。镇拈花倚竹，翠袖生寒，空谷里相见个侬幽绪。兰釭低照影，赌酒评诗，便唱江南断肠句。一样扫眉才，偏我清狂，要消受玉人心许。正漠漠烟波五湖春，待买个红船，载卿同去。
洞仙歌|湘烟潇月，碧蒙蒙无际。罨画红楼远疑睡。荡微芒千叠浸透苍苔。浑不管凉到袜罗尖未。玉绳低转处，星漂云流，丁字前头眼儿媚。试卷望秋河天上人间，祗相隔盈盈无几。倘吹得天风佩环来，便猜作前身洛川仙子。
洞仙歌|栏干溅碧，叠苔痕多少。芳树阴阴断啼鸟。记簪榴日暖，折柳风疏，妆镜畔，敛袖愁蛾淡扫。陌头新燕去，烟雨无情，遮断香车往来道。徐起拂青琴，弦上尘生，凭传语知音归早。怕此去秋声满江亭，剩把酒登楼，乱鸿衰草。
洞仙歌|人闲佳处，嫩莎晴沙路。春意教联作鸳谱。若谁人说不成好因缘。原约定咫尺银河双渡。如何多反复，好个仙郎，抵死犹将彩幡护。可恨是东风，特地狂吹，愁不做落花废墟。到一旦花枝竟摧残，始知道封姨恶过于虎。
洞仙歌|碧纱六扇，记铜环春昼。人在高楼倚双袖，正试灯风细，月子初圆，相逢处，好在上元时候。银河原不隔咫尺，红墙赢得，书生暗回首。众里最关心，一注横波，算值得明珠论斗。便卖酒临邛也风流，还未识，当垆卿卿肯否。
洞仙歌|千魔万难，苦海沉沦惯。枷锁浑身强牵挽。认檐溜一点浮沤来又去，识不破空华虚幻。便酩酊朝昏，又谁知在本有真灵，万尘羁绊。梦回酒醒，子细开青眼。闲里光阴着心看。髑髅元不会东西，还戏弄千古轮回无限。但省后收心便归来，莫只待西山，日沉天晚。
洞仙歌|餐风饮露，不为谋生计。知道皮囊本来赘。问如何一片凄婉声情，浑不似春鸟歌喉流丽。几年孤愤在，沈蛰空山，惟爱绿阴覆檐际。已万事会心，科睡方酣，竹床清柴扉教闭。但博得一时懒虫名，又不合人闲尚留残蜕。
洞仙歌|荷塘涨碧，翠盖亭亭舞。水漾风轻送蛙鼓。笛声残断续相和瑶琴，流萤乱明灭疏星暗度。倚栏凝望处，无际田田，旧日芳尘向何许。闹红都付襟期，柳外鸥边，知曾阅几番今古。但携手伊人上兰桡，泛月下烟波，一天清露。
洞仙歌|门前柳色，浸入罗衣碧。斜倚垆边倒金液。最消魂更拔剔火金钗，钗欲坠，犹自新妆半额。往事成陈迹，沽肆琴台，化作寻常酒家宅。旧日笑春风，娇眼难醒，柳花碎也无人惜。思恹恹已作白头吟，甚问询离恨茂陵病客。
洞仙歌|津亭折柳，正秋光如画。绕路黄花拥朝马。叹市槐景淡，池藻波寒，分明是三载春风难舍。军峰天际碧，云隔空同，无奈相思月明夜。薇药早催人，应占先春，休如我醉卧水边林下。待来岁今时庆除书，绣锦映宫花，玉京随驾。
洞仙歌|幽闲疏淡，是秋人情性。写上生绡忒心肯。采香携句去，好处成猜，无限意天壤何人消受。小池凭自照。瘦了容光，羞对芙蓉旧时镜。把酒向篱东，知自何生，孤根结陶家三径。便拼取襟期镇相怜，度世外黄昏，月凉风定。
洞仙歌|吴罂小小，看非瓷非玉。似饱花神万钟粟。有饭钞云子囊锁云罗，春尽也蝶税蜂粮自足。问谁明月下，斸罢金锄，鸾帚轻匀画阑曲。艳绝女儿妆，粉白香红，又衣袖回黄转绿。配崖蜜煎来十分甜，笑一盏新尝，味逾饧粥。
洞仙歌|红颜十五，似碧城仙子。香阁铅华尽教洗。离房拢宛转，爱向花阴，临风坐一片青蕉铺地。忽抛蝉雀扇，手拂银光，更吮毫尖动诗思。姚冶果如生，唤下兰闺，便作个女中书记。去管领青箱旧芸编，胜杨柳腰肢舞姬相对。
洞仙歌|杳无风色，肠断莲花信。水鉴云垂数峰影。向劳生辛苦，寒暑煎人，争不老，空想秋堂夜静。玉姬挥皓月，时送微凉，莫吝金卮为伊尽。柳下夕阳收，傍水重游，花茵上雪回襟冷。问避暑天机自有奇人，但且对湖光，世间谁醒。
洞仙歌|征鞍带月，浓露沾襟袖。马上轻衫峭寒透。望翠峰深浅，忆着眉儿，腰肢袅，忍看风前细柳。别时频嘱付，早寄书来，能趁清明到家否。这言语，便梦里也在心头，重相见不知伊瘦我瘦。纵百卉千花已离披，也趁得酴醾牡丹时候。
洞仙歌|珊瑚化了，似壶冰凝水。渐渐盈阶嫩红腻。尽散烟宫里，话雨窗前天未晓，惜别苦将人替。镜台斑点点，戏赠檀奴，记取啼痕上鸳被。手把碧纱笼，便到成灰，也留得零星珠子。又帘外西风半边吹，怕一样偏心，有人偷拭。
洞仙歌|珠宫贝阙，本知云中路。昨日双成为传语。天门开真个仙驾排云，还又说只在广寒深处。安排携象简，玉佩锵锵，早晚天宫上朝去。已驾紫云车，缥缈凌空，何虎豹九关拦住。待洞府烧丹熟时来，自风伯吹开万重烟雾。
洞仙歌|灯前屏角，算迷藏未远。欺负卿卿有谁敢。只深颦浅笑，半晌偎侬，都写入那夕琴心箫眼。一双金臂钏，特地除伊，逗响鸳帏怕人管。加放一重帘，莫误鹦哥，又窥见被池红满。且不碍双星渡银河，更后夜明朝，枕边同算。
洞仙歌|凉秋胜会，望瀛洲天迥。风送蓬山落鳌顶。古松阴一双仙鹤闲行，苔满径四面都无人影。海柔波滟滟，晴绿流香，何处经声飘佛磬。一字几分禅，笑语亲承，当前意漫分凡圣。却认作迦陵妙音稀，道滚滚红尘，阿谁消领。
洞仙歌|经生家法，只虫鱼笺注。那得新声斗琼树。绮窗前偏有娇女耽吟，摇翠管时出清词丽句。因教狂态发，铁板铜琶，也学东坡作豪语。老去律仍疏渔唱苹州，何处觅霞翁频误。且细写蛮笺付红儿，借凤管鸾笙旗亭流布。
洞仙歌|风流老峭，负不群奇表。弹指超凡怎由教。把俗儒故纸，推向一边，三界外寻得一场好笑。尘缘无处躲，应见宰官，苦行公心众难到。这功名富贵，有也寻常，管做得越古超今神妙。待接得众生总成佛，向酒肆淫房，再逞年少。
洞仙歌|佳人如玉，几声春莺哢。为看金船与银瓮。若真教万古锦障常存，侬去也门外持鞭引鞚。年来无个事，荞麦桐油，天与闲人一丝缝。莫谈李评张，不识高低，听鸡唱应回痴梦。管城子何如孔方兄，请自此毛锥不须轻弄。
洞仙歌|胭脂懒弄，做冰肌清淡。低倚湖山绿云飐。素香遥度水碎影人来，庭院静，图扇轻衫尽染。风流无着处，残照梳帘，一点相思恼秋簟。酒病作成愁，愁入花间，都化作蜂狂蝶艳。逐旧梦归来小轩窗，细分付东风，为芳魂忏。
洞仙歌|嫩凉如水，记新秋池馆。向晚桐阴画帘卷，正银灯初上，掩过屏山，人静也，有个黄昏坐惯。玉箫何处去，良夜沉沉，花影黄阶兔华满。深院起微风一点凉萤，自飞上白罗团扇。看杨柳梢头月趖西，尽把冷阑干和衣靠暖。
洞仙歌|从别后，千回梦忆，何处琴挑香惹。记小语怜惜，芳姿俊雅。红潮微醉金蝉亚。褰绣幔认得雨娇云姹。便一刻算作百年声价。清暇。长回首绿屏深曲，轻啼浅笑，顿觉鸳被生寒，总负鲛珠频洒。白头吟就偏惊讶。更细数盟言织就回文重写。那便得眼前玉人如画。素娥幽冶。忍使梦游抛舍。梧桐下。寸心斗酒争芳夜。
洞仙歌|溶溶泄泄，似飘扬愁绪。不是因风等闲度。道无心用甚，却又情多，行未驻，还作高阳暮雨。襄王情尚浅，会少离多，空自朝朝又暮暮。肠断晓光中，一缕归时，销散后不知何处。试密锁琼楼洞房深，与遮断江皋，楚台归路。
洞仙歌|弄香吹粉，记前回酒困。绿露沈沈转花影。翠帘深，隐隐红雾依人，荷月静，新样双鸾交映。如今谁念省。短雨长云，曾托琵琶再三问。最苦绿屏孤，夜久星寒，无处顿风流心性。又莫是偷香寄韩郎，到漏泄春风，一枝花信。
洞仙歌|苹波画桨，荡春魂无定。刬地杨花扑香径。听橹声摇过，斟酌桥西，蓦一阵飞起鸳鸯红冷。天然图绘好，洛浦明珠，临水芙蕖倍娇靓。软语试商量，得作篙师，便犊鼻从伊都肯。又残照催人乍归船，早眉月弯环，前溪相等。
洞仙歌|银纱窗子，渍苔痕都坏。几折雕栏断犹在。这凄清池馆花也慵开，便开了，料得也无人戴。柔肠无可断，脉脉西风，减尽当时旧腰带。一桁小回廊，病蝶飞来，怎瘦得更无聊赖。又满地蕉阴夕阳时，悄负手沉吟退红帘外。
洞仙歌|花窗细读，十年前名句。一瓣香曾为君炷。甚空空妙手，绣出鸳鸯，谁通道肯把金针度与。才华清似水，脱口轻圆，北宋南唐最佳处。酒醒又今宵，拍遍红芽，尽高唱大江东去。笑一颗骊珠几人探，但白石梅溪，纷纷侬汝。
洞仙歌|流霞一醉，忆低鬟浅笑。纸帐罗浮梦曾到。怎归来环佩，吹惯胡沙，却换了林下玉人妆缟。何郎词笔老，回首东风，消受花光鬓丝早。香影旧横斜，一抹巢痕，偎倚处岁华如扫。更花发伫看绿阴成，忍攀摘春寒故枝春少。
洞仙歌|年年明月，照高楼无恙。只是清宵易惆怅。算姮娥识我，不为闲愁，飞动意把盏凄然北向。酒醒乌鹊起，一碧云罗，遥指虚无断征鞅。知道有前期，对影闻声，甚邈隔万重山样。须信是琼楼不胜寒，犹自有愁人，白头吟望。
洞仙歌|凤林诗老，爱云岩鹤涧。两屐孤篷岁寻遍。把英雄儿女，白石清泉，研秋露，细向松窗编纂。兹丘原胜地，往迹千年，不共昆明劫灰变。怎我梦来时，水走峰移，似一夜铎声驱转。倒不如卧向卷中游，还识得庐山，旧时真面。
洞仙歌|雨香庭院，正秋桐垂乳。中有词人倚声处。想鹅笙生计，象管闲情，都付与花下小鬟低度。一枝渔笛在，绰有家风，吹出苹洲旧时谱。如幄翠阴阴，拍遍阑干，浑不觉指尖凉聚。便坐到长廊月西斜，尽红豆抛残莫惊鹦鹉。
洞仙歌|流锦文章绚。对镜波弥弥，溪堂春晚。想山桃未落，海棠初绽。凝香晓露千娇面。载酒过珍丛吟赏遍。闲亭馆。到蜡炬成灰，犹计欢筵展。转眼。靓妆雨洗，瘦影风欹，数点残英，付与紫蝶黄蜂，竟日画阑轻款。金铃响处空枝颤。识往事衔花归后燕。帘外见。驻斜阳玉勒雕鞍俊游伴。感聚散。问几熟，胡麻饭。纵长绳能系，翠阴深锁蘼芜院。
洞仙歌|冻云泼墨，正酿寒时候。六出飞花满岩岫。似瑶台仙子碎剪琼霙，看顷刻，世界琉璃装就。玉龙谁唤醒，起舞迥风，鳞甲纷纷扑窗牖。消息问南枝，漏拽春痕，笑梅影也如人瘦。且独拥熏炉倚妆台，道日暮天寒早停针绣。
洞仙歌|年年尘梦，恋青山如旧。枉道吟肩近来瘦。恁相逢一笑，今昔樽前，宁复似北郭斜阳疏柳。绮怀销减尽，百感黄垆，却是生涯未疏酒。随分过阴晴，明日看花，休更误东风时候。纵双燕呢喃破春愁，怕消息江南，画梁空守。
洞仙歌|碧桃花下，认重门双径。轻扣银环犬声应。向落红多处，骏马行来人醉，也有个，熏衣坐等。六街更漏转，良夜迢迢，明月当头兔华冷。底事太归迟，选韵分牌，料诗句苦吟未定。便拚著黄昏，细推敲，连昼烛烧残，谅伊心肯。
洞仙歌|电灯妒月，荡琼台香雾。笑逐嫦娥听歌舞。正珠帘乍卷，宝扇初开。花影乱忘了倭鬟眉妩。檀槽声未歇，替诉柔情，一样鸾飘奈何许。如此四弦秋，莫向当筵，更唱我客游此句。待解佩深宵慰闲愁，怕酒醒天涯，梦痕难作。
洞仙歌|花泥絮浪，殢春怀如酒。书卷炉熏梦清昼。唤玉京稳携手松乔，飞光里，笑傲白云林岫。仙人犹狡狯，洒雪吹冰，声落星河翠蛟走。问箬下留丹，别已千年，华表鹤亦归来否。有洞口桃花识刘郎，共一笑相迎，朱颜如旧。
洞仙歌|冰檐一角，正蜡残时候。帖帖春魂向人逗。尽沉吟，小月寒抱双肩，浑筛遍，水墨画绫衫袖。冬缸青入梦，起拂苔笺，揽取蟾光不盈手。悄影似窥人，女字横枝，讶今岁与伊同瘦。待小轴犀帘唤寒簧，对雪北疏花，冷香先受。
洞仙歌|书窗睡美，有诗魂一缕，摇曳云屏最深处。莫从风飘荡，任意东西，倩黄奶，试把轻狂约住。小如花叶样，欲寄朝云，其奈芳期牡丹过。叠作一封书，付与嫏嬛，浑不怕乌龙惊汝。任游遍百城似穿花，待蝴蝶归来漆园方寤。
洞仙歌|昨宵无月，唤花魂难醒。云影低垂画帘暝。待金刀剪破，玉斧修圆，开桂殿端正一奁冰镜。银湾风露重，如此昏黄，绰约群芳晚妆靓。退了越罗裳，悄地姮娥，在那角粉墙潜等。奈碧海青天夜迢迢，怕半臂轻寒独眠人病。
洞仙歌|霜清露白，正梧桐黄后。消尽秋怀是■酒。霎时闲座上皓月东升，浑忘却酒客年来老丑。画屏风那畔，柬约齐来，此乐当今道稀有。好是早凉天，绮席银盘，红菱角更青菰首。最著意当场远山人，又不是今春送杯纤手。
洞仙歌|迟迟玉漏，正谯门深掩。U剥荒鸡夜将半。把美人颜色比古人书，明烛底，禁得狂奴爱玩。帷屏清似水，执拂无人，椅妾玲珑镇相伴。睡味美于饧，手倦抛书，问蝴蝶与庄谁辨。试折叠魂兄夹书中，似一百年前，白荷花瓣。
洞仙歌|珠帘乍卷。漏春光一半。廿四桥烟花恨满。久伤故国，鸿雁来稀，吴江畔。古艳阳琼花观。望隋堤一抹，杨柳依依，明月迢迢隔河汉。露满玉衣秋，夜漏沉沉，催刀尺，伤心肠断。泪滴金壶红粉怨。偶一梦，到南朝，乱敲银蒜。
洞仙歌|向聋丞笑，得耳根清净。是事关门不须听。甚浮云翳了秋水生时，明明月，又报蟾蜍蚀影。伤心崔旰传，觱栗频吹，自惹多愁复多病。种种悟空花，法眼依然，本来是无明无尽。但秪负清娱弄新妆，逗镜里横波，乃公难省。
洞仙歌|虞弦挥按，甫奏熏风曲。两两尧蓂长新绿。揖鳌峰连雁峤，UU圆融，总里许北郭门围全属。年年才见夏，喜溢枌榆，龙穴霏烟霭晴谷。向氤氲和气里，岁奉瑶觞，试屈指几阅梅林初熟。待一品官高见玄孙，算八十彩衣，更饶遐福。
洞仙歌|带湖佳处，仿佛真蓬岛。曾对金樽伴芳草。见桃花流水，别是春风，笙歌里，谁信东君会老。功名都莫问，总是神仙，买断风光镇长好。但如今，经国手，袖里偷闲，天不管怎得关河事了。待貌取精神上凌烟，却旋买扁舟，归来闻早。
洞仙歌|荼蘼风软，散闲愁无数。吹送青凫到花步。算鸳鸯卅六排作邮奁，好细与，记个相思程谱。寻春三度也，永福桥西，门闭枇杷旧时路。小隔又生疏道罢胜常，更没些离情低诉。但佯笑兜鞋倚娘边，问梅雨连宵，别来寒否。
洞仙歌|湘君近好，忆病乡消息。匝月如何无一字。谅侍姑辛苦，哭女凄其，更薄怒浪不还家游子。密誓今犹记。战胜归来，老向妆台画眉矣。芳草望王孙，十日南湖，又一棹绿波春水。只此事差堪慰离人，是别后狂生，未亲声伎。
浣溪沙|风柳婆娑半亩阴。两枝巧与道相邻。树头幽鸟似知音。马上行人思困睡，天边赤日欲流金。解鞍休惜濯烦襟。
浣溪沙|不见丹丘三十年。青山碧水想依然。自惊绿鬓已苍颜。月在柳梢曾径醉，雨荒院菊有谁怜。绣衣归与古人言。
浣溪沙|蟾桂年年堕鹊波，京华梦已雪清和。离人泪处却花多。暮草常教霜打折，朝华已任酒消磨。又逢归雁越新河。
浣溪沙|欲醉江梅兴未休。待篘春瓮洗春愁。不成欢绪却成羞。天意若教花似雪，客情宁恨鬓如秋。趁他何逊在扬州。
浣溪沙|潇洒丰姿瘦欲仙。云鬟宜整亦宜偏。便慵装束自天然。才得闻名先著意，未曾相见已生怜。见时难道不缠绵。
浣溪沙|一寸鹅黄值万钱，禁他春色敌吟笺，与愁有分是前缘。风力不寒挑菜日，雨声微湿卖饧天。小窗诗梦未开帘。
浣溪沙|为怕千红被雨欺。朝阳无意又熹微。一痕碧水伴凝思。栋宇都焚余烬在，旧时燕子莫衔泥。背人洒泪草萋萋。
浣溪沙|丈室销凝石鼎烟。词心款曲翠尊边。全祛午倦熟梅天。谁信多生文字障，还赢一顷笑谈炎。市人休道望如仙。
浣溪沙|圆月相思倚素襟。流萤低扑露华侵。西风摇出暮愁深。翠蝶梦疏描瘦粉，碧鸾天远画秋心。怕羞郎面替沈吟。
浣溪沙|已落芙蓉并叶凋，半枯萧艾过墙高。日斜孤馆易魂销。坐觉清秋归荡荡，眼看白日去昭昭。人间争度渐长宵。
浣溪沙|拢鬓新收玉步摇，背灯初解绣裙腰，枕寒衾冷异香焦。深院不关春寂寂，落花和雨夜迢迢，恨情残醉却无聊。
浣溪沙|翠锁蛾眉别恨浓。罗衣初试怯春风。相思只为两西东。帘卷玉钩云淡淡，香消金鸭雨蒙蒙。此情都在不言中。
浣溪沙|脚上鞋儿四寸罗。唇边朱粉一樱多。见人无语但回波。料得有心怜宋玉，只应无奈楚襄何。今生有分共伊么。
浣溪沙|槐柳风微轩槛凉。芙蕖绿叶映池光。几多飞盖拥红妆。泉试云龙花乳泛，袖笼宝鼎水沈香。纹楸戏战赌霞觞。
浣溪沙|六幅蒲帆晓渡平。一江星斗渐西倾。离家才是两三程。浦外野花如唤客，树头春鸟自呼名。五云深处锦官城。
浣溪沙|渐是秋光欲暮时，疏疏黄叶遍寒枝，轻烟淡霭不成丝。一觉直应嫌梦短，三更已自怯归迟，弥天风露我何之？
浣溪沙|一缕幽香袭绮寮。暗随栩栩蝶衣飘。生愁吹损玉人箫。晴午蒸来浓和麝，晚凉递处薄笼绡。隔重帘幕已魂销。
浣溪沙|一夜天寒雪压庐，平明独出见残株。远山也似二分癯。照水仍怜姿态好，倚风微恨影形孤。此时应悔占春无？
浣溪沙|辛苦春工费剪裁。为谁和恨谢灵胎。绣甍芳砌锦成堆。飘泊肯依虫网住，逡巡羞上燕巢来。轮囷心事独裴U。
浣溪沙|飞鹊台前晕翠蛾。千金新买帝青螺。最难如意为情多。几处泪痕留醉袖，一春愁思近横波。远山低尽不成歌。
浣溪沙|修竹高梧薜荔墙。一园翠黛月苍苍。为添碧玉更清凉。单著生绡充泄绊，只消长笛罢笙簧。归来香雾已迷廊。
浣溪沙|长羡安亭侧帽翁。栖身喧静两从容。德修何必祷天公。桑海比肩歌玉麈，晨昏把袂哺雕虫。鸿来且卧北窗风。
浣溪沙|残雪新灯夜不分，花光人雾两氤氲。六街携手踏娇尘。鬟凤三千飞翠雨，烛龙十万吐红云。而今愁绪那年春。
浣溪沙|银白砂儿泄指间，无言月色在冰川，冷清世界爱U然。旋转玻璃门一扇，放开禁锢梦千年，天空网结夜之缘。
浣溪沙|郁郁心情打不开。旁人笑我太痴騃。那知我正费安排。愁要苦担休殢酒。身如醉死不须埋。且开醒眼看愁来。
浣溪沙|小阁重帘有燕过。晚花红片落庭莎。曲阑干影入凉波。一霎好风生翠幕，几回疏雨滴圆荷。酒醒人散得愁多。
浣溪沙|客里芳春已半休，冻桐时节似凉秋，恼人天气在渝州。花片散为千点泪，雨丝织得几多愁，半江烟水上层楼。
浣溪沙|料峭春寒透素绡。困人天气正无聊。小窗一缕篆烟消。出谷莺儿频唤梦，窥帘燕子又营巢。廉纤细雨近花朝。
浣溪沙|老去情怀肯自妍。等闲流水落花天。春归三月忽尊前。柳叶舒眉迎远翠，杨花覆水乱轻烟。得留连处且留连。
浣溪沙|久病长愁损旧眉，低徊鸾镜不成悲。小鬟多事话年时。剩水残山供怅望，旧欢新怨费沉思。更无双泪为君垂。
浣溪沙|尽日帘垂懒上钩。无端春思在眉头。絮飞花落梦悠悠。剪剪轻寒朱户寂，丝丝细雨小窗幽。东风肠断不堪留。
浣溪沙|回首东篱有隐U，于今园圃擅风流。万花齐放美难收。翥风盘龙争向日，骄黄嫩白不知秋。任他霜挟晚风遒。
浣溪沙|破屋三间放鸭棚。空江几个打鱼罾。孤篷一点闹蛾镫。细雨黄花疏酒伴，故山红豆老唫朋。隔层烟水唤难应。
浣溪沙|闲里相看两鬓秋。酒能沾醉雨能幽。吾庐何幸得翁留。世路尽教终易与，山林佳话恐难酬。人来人去亦知不。
浣溪沙|染尽天香素茜衫。夭桃文杏色相参。绿云红雪夕阳昙。纵有仙缘传域外，其如芳讯遍江南。昨宵风雨傥能谙。
浣溪沙|出浴仙娥画不成。断红双脸黛眉青。烧香拜月到中庭。方锦褥边三日麝，轻罗扇底一星萤。夜窗还课藕花经。
浣溪沙|翠馆银罂下紫清。内家闻说庆嘉平。柳条萱草眼偏明。小阁数杯成酩酊，醒来不爱佩环声。为通幽梦到蓬瀛。
浣溪沙|身是高人欲寝冰。引年可待进U苓。无忧无患也身轻。雪里放囚天亦喜，平安骑鹤到家庭。今年春早为长生。
浣溪沙|谁分今朝异昨朝。昨朝犹不觉无聊。绣屏锦幄护嫣娇。飞燕偶来酬寂寞，柳绵到此不飘摇。一春门掩雨潇潇。
浣溪沙|极意临摹遂乱真。生花妙笔竞通神。由来颠米是前身。长昼愔愔公事了，宵来应接有词人。不嫌唐突到西颦。
浣溪沙|眉黛低垂意自恬，舱前弦思与愁拈。盘珠落处忆江潭。纸上纤姿矜翠袖，梦边残泪惹青衫。中年心事语谁堪。
浣溪沙|露压蔷薇金井栏。辘轳声断碧丝干。辽阳无信带围宽。花落池塘春梦静，月生帘幕夜香寒。闲愁无力凭阑干。
浣溪沙|不羡高居绿野堂。驱将万象入词章。尽成珠玉饰萤窗。竟忘汲深愁绠短，但欣味永引杯长。芝兰满径正含香。
浣溪沙|笋玉纤纤拍扇纨。戏拈荷叶起文鸳。水亭初试小龙团。拜月深深频祝愿，花枝低压髻云偏。倩人解梦语喧喧。
浣溪沙|长在清风明月潭。小鱼唇角有龙髯。想来笑我太廉纤。文字之交如白水，布衣相对只蓝衫。何时南下试春帆。
浣溪沙|的皪堪为席上珍。银铛百沸麝脐薰。萧娘欲饵意中人。拈处玉纤笼蚌颗，剥时琼齿嚼香津。仙郎入口即轻身。
浣溪沙|任是无情也断魂。麋隃和泪写深恩。寂寥金烬蚀黄昏。明月耐圆心上影，彩云轻散梦中痕。总持憔悴荅温存。
浣溪沙|小立崖前支晓风。宜人偏在露华浓。盈盈临水自矜容。翠鸟啄馀青茎子，游鳞疑狎粉香丛。蓬窗撩乱画图中。
浣溪沙|三月韶华景最幽。越罗初试换轻裘。采香径里作春游。西子不来花自好，吴王去后水空流。感时怀古却生愁。
浣溪沙|袅袅西风吹草黄，疏疏零雨泫花妆。惊寒鹦鹉唤人忙。雁影两行冲月落，虫声一部和更长。博山烟冷思茫茫。
浣溪沙|不系舟前风小醺，杂花星露冷如银。青蘩陂岸碧氤氲。照水伎荷垂淡墨，兼天白鸟卧轻云。何人新著软红裙。
浣溪沙|忆得秋兰纫佩初。并肩旋看拥双雏。春山能抵黛痕无。金线舞风怀稚柳，霜皮阅世怆寒榆。未应踪迹一来疏。
浣溪沙|推到古来封建局。崭新学术骋神奇。十年奠定万年基。百废俱兴无弃利，多方科技展新知。竿头日进复奚疑。
浣溪沙|蓦地相逢油壁车。夕阳流水板桥斜。笑声飞出几盘鸦。新绿眉棱裁柳叶，小红口扇掩琵琶。粉墙转过是天涯。
浣溪沙|十载年光别梦新。重来犹是雨吹门。浓阴沈绿绿侵尘。兰苑绯桃风片片，桃根桃叶两无因。谁教闲笑似人人。
浣溪沙|束尽纤罗不禁秋。白苹风浪几时休。断肠明月又如钩。露湿丛花三径老，帘移疏影一庭幽。清砧久欲倚重楼。
浣溪沙|苏小门前柳拂衣。苏公堂外水平堤。好将新句接梅溪。上巳并逢寒食后，故人偏与落花期。朱弦弹罢有余思。
浣溪沙|郁郁西风未转凉，归车犹滞夜中央，乱尘如雨扑罗裳。行近嚣声灯乍密，回看树色路翻长，聊穷倦眼入苍茫。
浣溪沙|落日平沙没汉营，黄河依旧绕金城，春风杨柳玉关情。西北高楼歌舞夜，梨花满地月空明，管弦一片带边声。
浣溪沙|桂帐余阳热未残。横陈珠袜褪双弯。痴蚊纤掌避应难。半熟茶端唇外试，半蔫花卸鬓边看。生怜偷得几分闲。
浣溪沙|上将于今数老张，飞扬世界不寻常。龙兴大海凤鸣岗。作画真能为世重，题诗更是发天香。一池砚水太平洋。
浣溪沙|客有风尘擅赏音，远山眉黛誉文君。临邛座上缔琴心。爇剩余香犹袅篆，别来新叶渐成阴。吴波不荡此情深。
浣溪沙|一院西风彻夜吠。一窗素周映罗帏。一天凉露作霜霏。千里归来还卧病，三更醒后只频眉。梦随秋雁又南飞。
浣溪沙|重到名都又一年，华灯近月月婵娟，迢迢好梦未能圆。设想荷衣招旧识，更怜桃叶谱新篇，几回消得胜神仙。
浣溪沙|自别檀奴百事嫌。恼人蟢子下重檐。更无心绪莫开帘。几日醉醒花尽落，非时冷煖梦相兼。可知谁似昨年欢。
浣溪沙|曳杖南来一看山，横霄天放万峰丹。追陪吾亦喜跻攀。乍觉林梢生爽籁，不知云外有惊澜。雷奔电掣换人间。
浣溪沙|这里裁诗话别离。那边应是望归期。人言心急马行迟。去雁无凭传锦字，春泥抵死污人衣。海棠过了有荼蘼。
浣溪沙|乱劫千年世事更，遂教竖子起纵横。流觞曲水已难凭。修禊终归风雅会，邀名翻使俗流荣。听他笔墨话兰亭。
浣溪沙|凉雨多时病已多。登高望远奈愁何。垂杨楼外尚婆娑。暮霭无边粘乱草，寒风只解舞回波。悲秋试看有秋么。
浣溪沙|袅娜风前翠袖偏。宫鞋三寸绣双莲。朱唇新点内家圆。紫燕偷睛窥粉靥，绿杨留意挽香肩。无情花鸟亦相怜。
浣溪沙|绿遍汀蒲浅浪交，波摇新柳散晴郊。幽人携屐叩蓬茅。蛙骇早雷开蛰户，鹊占太岁启春巢。归来斜日过花梢。
浣溪沙|悔向人前语意深。花香迹乱误追寻。石桥斜月见衣襟。偷捏鼻端还假寐，防他一笑又惊心。喜符春梦到如今。
浣溪沙|病起无聊倚绣床。玉容清瘦懒梳妆。水沈烟冷橘花香。说个话儿方有味，吃些酒子又何妨。一声啼鴂断人肠。
浣溪沙|苹老秋深水落痕。桂花微弄雨花轻。癯仙也解醉红裙。太白曲君愁满饮，小鸿眉黛爱低颦。尊前一洗眼花昏。
浣溪沙|艾U香消火未残。便能晴去不多寒。冶游天气却身闲。带雨移花浑懒看，应时插柳日须攀。最堪惆怅是东栏。
浣溪沙|碎雨零风歇浦西。桂枝将老菊花稀。无聊天气正思伊。午睡刚成寻旧梦，香车忽报抵金扉。惺忪还有几分疑。
浣溪沙|窄窄霜绡稳称身。强临歌酒惨离魂。故人相遇益伤神。断雨残云千里隔，琼枝璧月四时新。为君留取镜中春。
浣溪沙|信得金钿误玉腰，水堂深处麝烟消，朱扉长锁独无聊。绿树化阴看结子，红颜投老惜馀娇。凤凰台上忆吹箫。
浣溪沙|入室天然恼病禅。打窗风雨闷吟仙。归心一点落灯前。犹有十三楼上酒，可无三百杖头钱。一年心老一年年。
浣溪沙|南浦轻烟蘸碧波，西泠油壁少经过。锁窗独自画青蛾。泪点渐同花片落，情丝长似柳条多。镜中金翠奈春何。
浣溪沙|欲语无因问客栖。大桥仍过小桥西，奴家对面竹边篱。落日从容天尚早，贪刍匮乏马难骑，此间共憩可相宜？
浣溪沙|芳草佳人各一方，意如江水总迷茫。芙蓉昨夜又添霜。万里相思愁一种，百年心事隔重洋。碧阑干外立斜阳。
浣溪沙|第几炉香袅月痕。水沈心字篆秋魂。萦帘翠影度黄昏。宛转平生行已尽，绸缪一段到馀温。未凉灰迹暮天云。
浣溪沙|檀板休催日暮天，鸟程信断冷银船，杖头飞尽阮家钱。芍药开时心易怯，鹧鸪啼后梦难圆，僧楼闲看雨声眠。
浣溪沙|绿玉枝头一粟黄。碧纱帐里梦魂香。晓风和月步新凉。吟倚画栏怀李贺，笑持玉斧恨吴刚。素娥不嫁为谁妆。
浣溪沙|雪外楼台玉几重。六街镫火澹连空。斜阳到海不成红。过鸟影迷深浅雾，归帆梦引去来风。倚栏人在镜奁中。
浣溪沙|杏子青黄半未匀。阴阴绿叶带微尘。乞花曾记到东邻。一带岚光凝紫雾，四郊麦浪起黄云。只应随分老闲身。
浣溪沙|同是瀛州册府仙。只今聊结社中莲。胡笳按拍酒如川。唤起封姨清晚景，更将荔子荐新圆。从今三夜看婵娟。
浣溪沙|伏雨朝寒悉不胜，那能还傍杏花行。去年高摘斗轻盈。漫惹炉烟双袖紫，空将酒晕一衫青。人间何处问多情。
浣溪沙|长是深寒薄苎纱，沉云朽木布天涯，不知春在阿谁家。只待今朝全退雪，可能明日尚无花？小红炉火绿煎茶。
浣溪沙|杨柳依依窣地垂。鞠尘波影渐平池。霏微细雨出鱼儿。先自别来容易瘦，那堪春去不胜悲。腰肢宽尽缕金衣。
浣溪沙|一月寒阴不放春。打窗风雨太频频。竹床仰卧看承尘。客去祗残书叶乱，愁来独有酒杯亲。镜中白发不饶人。
浣溪沙|父老争言雨水匀，眉头不似去年颦。殷勤谢却甑中尘。啼鸟有时能劝客，小桃无赖已撩人。梨花也作白头新。
浣溪沙|无计长留月里花。收英巧付火前茶。绿尘飞处粉芳华。午夜露浓天竺径，一秋香满玉川家。扫除残梦入云涯。
浣溪沙|竹槛云窗古画图。烟堤花岛小蓬壶。昼长人静鸟相呼。玄璧光浮铜雀研，紫绵香冷博山垆。半欹高枕当人扶。
浣溪沙|地僻园荒草怒生。非蒿非艾不知名。宵来得雨更纵横。雀向檐前唯噪语，蛙于池畔亦争鸣。老夫午梦一时惊。
浣溪沙|花掩重门恨已休。粉云曾绾玉搔头。冷香憔悴不胜愁。重向生绡摹倩影，也同芳苑感清秋。黄昏疏雨梦悠悠。
浣溪沙|尚想当年飒爽姿。米颠书法杜陵诗。霸才无主负心期。燕市何人收骏骨，江州弹泪慰蛾眉。摩挲断简只成悲。
浣溪沙|山绕平湖波撼城，湖光倒影浸山青，水晶楼下欲三更。雾柳暗时云度月，露荷翻处水流萤，萧萧散发到天明。
浣溪沙|鼓吹林陬两部蛙。松风声挟海涛哗。丹枫艳似一林花。八水争流齐赴壑，两崖对立俨排衙。满襟冷翠入金华。
浣溪沙|谁泼天宣比墨浓？秋波无递海棠红。知心明月照朦胧。侬立中宵呵一朵，花藏叶底费双瞳。那般羞涩似初逢。
浣溪沙|滟滟湖光绿一围。修林断处白鸥飞。天机云锦蘸空飞。乞我百弓真可老，为公一饮醉忘归。扁舟日日弄晴晖。
浣溪沙|元夕灯红腊酒浓。霓裳舞送盛唐风。新词一阕诉衷情。马上宝刀原未老，军中横槊更从容。骚坛树帜亦称雄。
浣溪沙|镇日空霄炸闷雷，花蔫草萎鸟声哀，打鼾龙怪梦难回。畏景蒸煎唯隐忍，苍生附顺苦相陪，何时风雨洗天来。
浣溪沙|海上神山入望迷。锋车锦缆费驱驰。空无人处系人思。𪾢睆莫传鹦武语，侏U休作子规啼。玉关回日与重提。
浣溪沙|鸟语花香遍地春，空山高卧孰为邻。白云与我最相亲乍雨乍晴三伏日。可留可去一闲身，敢云真是太平人。
浣溪沙|芳草无言绕画桥。年年绿遍旧裙腰。有斜阳处最魂销。玉笛倦吹金缕曲，春风愁送木兰桡。西湖别后恐无聊。
浣溪沙|片石韩陵堪共语，数花楚畹泛幽光。筑将别馆署坚芳。绝代佳人矜独立，春风词笔费思量。多才今日属江郎。
浣溪沙|碧雾朦胧郁宝熏。和风容曳舞帘旌。花间千骑两朱轮。金马天材文作锦，玉堂仙骨气如冰。湖山何似使君清。
浣溪沙|谢客微躯不愿劳，病余觉减酒狂豪。花间行碍◇◇高。个个蔓牵黄荔子，垂垂架挂紫蒲萄。晓盛芳露和兰膏。
浣溪沙|薄怨轻颦两不胜，碧眉红颊总倾城，只嫌幽梦太无凭。已拚愁萦丝柳住，忍教命逐落花轻，此情惟有泪纵横。
浣溪沙|山上蘼芜叶复齐。新缣故素总迷离。忍教沟水竟东西。乌鲗写书真自误，冤禽衔石有谁知。一腔红豆孕相思。
浣溪沙|杨柳烟深五凤楼。绣帘风扬玉梭球。夜寒谁伴锦香篝。残月有情圆晓梦，落花无语诉春愁。宝笙偷按小梁州。
浣溪沙|杨柳丝牵春日迟。小楼人困落花时。枕痕自向镜中窥。帘幕绿阴风荡荡，秋千红索影垂垂。一声轻脆啭黄鹏。
浣溪沙|休道春山比黛眉。蘅芜梦断不胜悲。满庭落叶岁寒时。闲踏平园无意绪，重翻针线耐寻思。月华皎皎照帘垂。
浣溪沙|未展枫林旧锦帷。轻霜为染作仙衣。也分新色似鹅儿。浓衬山眉金粉画，艳题宫体色丝辞。影和昏月上窗时。
浣溪沙|十二珠帘绣带垂。柳烟迷暗楚江涯。自携玉笛凭丹梯。写恨鸾笺凝粉泪，踏青鸳袜溅金泥。落红深处乱莺啼。
浣溪沙|六曲阑干一尺波。销魂无奈落花何。吴娘水阁记闻歌。惆怅柳边新燕子，掠波双尾剪春罗。斜阳信息可知么。
浣溪沙|中圣迷花梦未苏。酒醒尚不吐茵车。U胸虚白入空无。雨脚风翻休湿兔，赫啼书老爱累珠。众宾弄影捋吟须。
浣溪沙|不信芳春厌老人，老人几度送馀春。惜春行乐莫辞频。巧笑艳歌皆我意，恼花颠酒拚君瞋。物情惟有醉中真。
浣溪沙|百宝栏前暑气清。砑罗衫薄茜裙轻。枕痕一线梦初醒。闲看绿窗消蕙炷，自描红玉作棋枰。重围谁为解刘生。
浣溪沙|春半馀寒未减衣，绿莎汀溆燕来稀，梦期何事镇相违。一簇帘花残月地，数行门柳宿烟枝，画船灯火夜归迟。
浣溪沙|马上鞭风衣上尘，炉烟今夜伴谁升？相看泪眼莫盈盈。世事难如天不准，人间最有雨多情，留人不住反催人。
浣溪沙|意外逢欢把玉纤。夕阳罗袖傍疏帘。黄花紫蟹正相兼。飘荡风尘歌更怨，玲珑心地语犹尖。夜深银蜡醉教添。
浣溪沙|轻拨檀槽发曼声。啼眉慵髻不胜情。芳名新换啭春莺。团扇暗遮人影瘦，轻帆低挂涨痕平。晚凉独自倚红亭。
浣溪沙|马作骊歌雨作山，南湖几见白霜还，巴陵无日不相关。记否当年携手处，迄今犹有旧栏杆，朝留风蝶晚留蝉。
浣溪沙|又积征尘上客襟。相逢翻觉别痕深。青萍雪絮总浮沈。夜气正催秋似酒，天涯会见绿成阴。不须龟筮费搜寻。
浣溪沙|桂蕊侵香树影斜。平芜远映画阑遮。洞庭秋望几人家。蛩露湿残山夜月，雁风飞落暮天霞。自怜妆镜减容华。
浣溪沙|华发抽簪四十年。宦情湖水与湖烟。好官从古易归田。梦境亦随人世异，画图犹向贼中全。还来旧物胜青毡。
浣溪沙|陌上何人控玉骖。轻阴漠漠柳毵毵。罗衣初试又添寒。中酒心情闲似燕，禁烟天气困于蚕。浑如庾信在江南。
浣溪沙|昨梦低徊眷绮年。闻歌愁对落花天。绿阴阴地月初圆。尚有风情怜肉竹，未教春色荡心弦。夜凉闲玩一庭烟。
浣溪沙|绿树阴浓隐小楼。溪光的砾上帘钩。诗成漫改举茶瓯。春去难言天不管，花飞一恨水争流。笑他蜂蝶尚追游。
浣溪沙|不是长条系玉骢，碧蓝湖水碧裙筒，小莲难放倚羞风。岸上温禽啼一树，波中俏影叠双重，长篙恨煞打鸳踪。
浣溪沙|雪白轻匀贮一囊。故人嘉惠意深长。加餐努力不能忘。火齐水深夸玉食，霜花粉乳等珠量。长安我竞傲东方。
浣溪沙|迢递年华似水流，最无聊赖又穷秋。黄花开处竹篱幽。玉砌啼蛩犹自怨，画梁双燕为谁留。满庭风雨思悠悠。
浣溪沙|静坐萧斋岁月催。人生岂待命安排。故山猿鹤赋归来。百折涓流奔大海，千层激浪起惊雷。图南振翼莫徘徊。
浣溪沙|谋国惟闻诛窃钩，嵯峨第宅尽王侯。新声玉树几时休。何止百年宗社感，真成万世子孙忧。渐渐麦秀望神州。
浣溪沙|燕掠风樯款款飞。艳桃秾李闹长堤。骑鲸人去晓莺啼。可意湖山留我住，断肠烟水送君归。三春不是别离时。
浣溪沙|蜡烛花中月满窗。楚梅初试寿阳妆。麒麟为脯玉为浆。花影烛光相动荡，抱持春色入金觞。鸭炉从冷醉魂香。
浣溪沙|老雨长河壮怒涛。客亭夜久听喧号。平明两涘渺江皋。沙尾没来渔箔短，危樯看处客帆高。斜阳汀草乱青袍。
浣溪沙|奉劝须看清静经。脱仙模子好搜寻。湛然常寂理幽深。常处真常常应物，自然无欲亦无心。运行日月作知音。
浣溪沙|晴日登临望远赊。石林开遍瘦松花。闲看野鸟落云沙。淡写蚕眉横晓黛，寒拖鱼尾散朝霞。杖藜归去葛巾斜。
浣溪沙|寂寞流苏冷绣茵，倚屏山枕惹香尘，小庭花露泣浓春。刘阮信非仙洞客，嫦娥终是月中人，此生无路访东邻。
浣溪沙|绿酽红酣溪涧春，烟滋雨润倍宜人。写来草率自天真。莫叹飞花随逝水，还须美意驻芳辰。小瓯一勺墨华新。
浣溪沙|暖入莺吭醉眼醒。梦回犹凭枕檀听。小屏山作雨余青。娇靥杏花窥画阁，香巢乳燕认池亭。清明过也足春情。
浣溪沙|六柱湘筠一指U。碧纱舒卷漾轻烟。梦回错认短蓬圆。曲榭凭张云作帷，扁舟不碍月盈肩。倦来随处好游仙。
浣溪沙|烂漫花怜矍铄翁，素心秾艳两相容。门前五柳认陶公。遁世难寻蕉下客，伴吟惟有砌边虫。霜髭瑟瑟起长风。
浣溪沙|几日春寒冻客魂。柔条嫩叶倩谁温。天教风雨伴黄昏。无可排除忙里恨，最难凭据梦中言。此时情绪不堪论。
浣溪沙|烈烈情怀似酒浓，久标名姓满寰中。吟窗叹煞晚霞红。数载神驰空耳慕，一朝把晤即心通。人生难得是相逢。
浣溪沙|堕落星星残影纤，精魂镶嵌万家檐，一窗七色水晶帘。破裂薄瓷般爱意，恍然孤独后呢喃，野葵花底暗黄衫。
浣溪沙|延秀雒川鹤未翔。蝤蛴玉映镜中妆。低垂腻粉却羞郎。书雁迟回劳引望，绣鸳偎傍惯交相。溜钗情味亸鬟香。
浣溪沙|乳酒初颁菊正黄。去年高宴近清光。朝回犹带御炉香。暂向花封陪客醉，已闻芝检促归装。昌黎宁许到潮阳。
浣溪沙|惟见眉间一点黄。诏书催发羽书忙。从教娇泪洗红妆。上殿云霄生羽翼，论兵齿颊带风霜。归来衫袖有天香。
浣溪沙|侬有伤心赖别离，灯花勤剔照蛾眉。欲成新句却难为。格律初谙词赖写，生宣铺就墨轻施。莲花并蒂画相思。
浣溪沙|重到长安景不殊。伤心料理旧琴书。自然伤感强欢娱。十二回栏凭欲遍，海棠浑似故人姝。海棠知我断肠无。
浣溪沙|应是前生未了缘，浮欢那抵此缠绵，为谁双泪又偷弹。人到无情偏合世，性难绝欲未通禅。最难消受是从前。
浣溪沙|绕翠翻红觅宿恩。翩翩疑是落花魂。香盟追续越重门。惹尽千娇皆不似，消残一梦了无痕。凭谁再结有情根。
浣溪沙|花榭香红烟景迷，满庭芳草绿萋萋，金铺闲掩绣帘低。紫燕一双娇语碎，翠屏十二晚峰齐，梦魂消散醉空闺。
浣溪沙|草密湖深柳织丝。拍人水色绿开眉。那边水响跳鱼儿。蝉唱乍停凉满地，芰荷午倦褪燕支。清阴叶底有黄鹂。
浣溪沙|花向今朝粉面匀，柳因何事翠眉颦？东风吹雨细于尘。自笑好山如好色，只今怀树更怀人。闲愁闲恨一番新。
浣溪沙|落叶还能绕树飞。一宵微雨便成泥。飘零何惜泪沾衣。斜日有情人易老，南云无信雁空啼。秋来新恨有谁知。
浣溪沙|七宝庄严坐普陀。慈悲一切感通多。金容画里果真么。莲萼足登开觉路，杨枝手执洒恩波。贪嗔痴奈世人何。
浣溪沙|两点春山入翠眉。一緺杨柳作腰肢。语音娇软带儿痴。犹省当来求识面，隔帘清唱倒琼彝。真成相见说当时。
浣溪沙|认取余波太液池。旧时光景柳丝丝。如今翻羡永和时。去国惯忘三月好，讨春教补廿年迟。东风无赖怕题诗。
浣溪沙|章水何如颍水清。江山明秀发诗情。七言还我是长城。小小钿花开宝靥，纤纤玉笋见云英。十千名酒十分倾。
浣溪沙|猩色屏回十二山。镜中长误两愁鸾。停镫犹待梦轻还。扶枕露香花绰绰，竟床秋浪玉潺潺。新凉分不到郎边。
浣溪沙|日转雕栏午漏分。井梧落尽小窗明。宝床丝索懒关心。愁压春山应脉脉，困凝秋水想沈沈。低头时露一湾金。
浣溪沙|丛槐满径野花香。乳燕惊飞出画梁。冰肌玉骨自生凉。鹊尾炉中灰未冷，水晶箔外日偏长。浮瓜沉李坐匡床。
浣溪沙|一世灵香百劫尘。碧霞深处暂移根。雪霜钤月护冰魂。长守孤清防众妒，犹支病骨报春恩。有情难脱梦中身。
浣溪沙|魏紫姚黄欲占春。不教桃杏见清明。残红吹尽恰才晴。芳草池塘新涨绿，官桥杨柳半拖青。秋千院落管弦声。
浣溪沙|不待槐黄已赴闱。舞余杨柳早僛僛。春蚕食叶吐丝丝。喜道英雄来入彀，可无学士合时宜。少年心事晚来知。
浣溪沙|云水飘摇入怨深，参商隔却两知音。奈临水镜照桐琴。无觅云槎泛弱水，有凭雁柱寄冰心。有风相和似君吟。
浣溪沙|稳小弓鞋三寸罗。歌唇清韵一樱多。灯前秀艳总横波。指下鸣泉清杳渺，掌中回旋小婆娑。明朝归路奈情何。
浣溪沙|风满雕栊月满楼。玉容清美蕙兰秋。红婴消息远天浮。切莫四弦悲老大，湖波左计比情柔。鄂君怅望木兰舟。
浣溪沙|花雨缤纷惹鬓丝。月明脆管出帘时。十分清不受人知。芍药艳扶箫凤立，鹍鸡舞压镜鸾低。不成春去不芳期。
浣溪沙|落木浑疑六骏嘶。嵚崎遥想锐头儿。江风只送杜鹃啼。云物已随王气尽。逝川不为祖龙西。蒋山暮霭至今迷。
浣溪沙|马上墙头未易酬。倾城容易一凝眸。柳花风里倦帘钩。皓腕不胜金斗重，瑶房肯为玉清留。新来王粲怕登楼。
浣溪沙|寥落山城梦鹧鸪，紫荆花堕助萧疏。行人万里岁将除。归日休劳亭燕问，尘心幸得岫烟舒。青云黄雀怎相如。
浣溪沙|梦入瑶天半化云。翠禽无赖伴啼昏。为谁风露见行裙。宝幄微开迟夜舞，金铃不动定春魂。隔花初散绮罗人。
浣溪沙|三载绸缪许再逢。灯红茗碧偶留踪。不应惆怅怨东风。见面情如秋后叶，盟心梦堕劫前钟。当时真悔太匆匆。
浣溪沙|竹影如云汤一窝。竹风摇响过书多。料量生事在渔蓑。老树绝怜鸦有哺，好山长与桂为阿。冶晴花想奈春何。
浣溪沙|鸦墨鸳茸暗小窗。栀花时递淡中香。何须华屋艳红妆。栊月凉筛金琐碎，床琴清写玉丁当。风车闲倚在回廊。
浣溪沙|杨柳如丝织万条。水风四面不通桥。红泥一角绿周遭。此地未经嘶宝马，居人疑是踏金鳌，东西南北倚兰桡。
浣溪沙|南北渝盟久未和。斯民涂炭死亡多。不知何日戢干戈。赖有兴王如世祖，况闻谋帅得廉颇。蔺卿全璧我蹉跎。
浣溪沙|遍地轻阴绿满枝。乍晴初试袷罗衣。东风院落日长时。㶉鶒池边飞燕子，海棠花里闹蜂儿。一春心事只春知。
浣溪沙|隔世人言隔世居，一帘幽梦淡如无，但能相共已非孤。海上飘回千里燕，人间弃落半生狐，小窗沉醉待人扶。
浣溪沙|柳絮随风散漫飞。檐冰成柱粟生肌。力排寒气赖金卮。赋丽谁为梁苑客，调高难和郢中词。且烦呵笔写乌丝。
浣溪沙|秀色由来可疗饥。忘餐相对复相依。无端杜宇唤春归。圆怕珠光多不定，轻愁花片易教飞。赤阑干畔凭斜晖。
浣溪沙|小立幽阶数绿苔，鸳鸯未绣怕人催。深秋帘幕几曾开。霜叶半随溪鸟去，寒烟独裹暮钟来。一番消瘦自惊猜。
浣溪沙|舟逐清溪弯复弯。垂杨开处见青山。毵毵绿发覆烟鬟。夹岸莺花迟日里，归船箫鼓夕阳间。一生难得是清闲。
浣溪沙|忆把兰桡系柳堤。斜风细雨一蓑衣。夕阳回照断霞飞。洛浦佩寒如隔日，高唐梦到又何时。背人挑□独心知。
浣溪沙|曲曲林扉枕浅流。中吴烟水淡宜秋。盟芦合伴旧沙鸥。风急石桥飞木叶，暝生柳浦隐渔舟。晚晴听彻采菱讴。
浣溪沙|山滴岚光水拍堤。草香沙暖净无泥。只疑误入武林溪。两岸桃花烘日出，四围高柳到天垂。一尊心事百年期。
浣溪沙|日薄西风暮霭横。重帘低亸碧波生。乍翻还落不能平。万事不如潮有信，千愁难慰梦无凭。镜花水月直销停。
浣溪沙|不见泉明漉葛巾，喜君豪饮气轮囷，相逢寒谷变春温。好筑糟邱聊作长，傥封酒国定称臣，不须持盏唱横汾。
浣溪沙|竹坞烟深禽影偏。溪桥花落浪痕圆。澹云芳草夹衣天。旧院碧桃人似梦，小窗红烛夜如年。坐残银漏阿谁怜。
浣溪沙|雪白梨花月白天，长安榆火记分烟，清明熟食自年年。不尽情丝支命薄，无多剩泪待春残。吟边不敢忆从前。
浣溪沙|一点芳心两翠蛾。恼人离绪不胜多。尊前忍听渭城歌。花落鸟啼春去也，水长天远客愁何。此情何处托微波。
浣溪沙|串串星辰垂小楼，时光挂在梦肩头，黑纱遮下夜之眸。风笛一声飞冷冷，青藤半壁锁柔柔。归于熟悉那深秋。
浣溪沙|独夜生憎更漏长。聊凭墨牒遣流光。迎梅天气越凄凉。蜜酒定无通夜力，罗衣还发隔年香。无多闲事尽思量。
浣溪沙|明月千年不属人。残宵喜与老梅邻。那能绝水逐芳辰。才着一花春即去，天恩似吝此枯身。谁知幸免落缤纷。
浣溪沙|宛转柔情绝妙词。华年销尽鬓如丝。凄凉惟有自家知。欲遣劳生须有托，一为秋士便宜悲。怜君萧瑟不同时。
浣溪沙|五尺柴门日闭关，秋声断续马唐间，年年绿鬓此时斑。客舍不知身是客，山居看老眼中山，青灯黄卷强萧闲。
浣溪沙|雨过池塘绿水生。竹阴深处小桥横。鱼吹翠浪柳花行。独倚曲阑魂欲断，沉思倾国句难成。匆匆春晚更伤情。
浣溪沙|夤夜泠风吹不眠。晓霜一例白阑干。调筝弦上怯余寒。梦里心音弹又涩，眸中秋水止还潸。花期迟误又经年。
浣溪沙|醉倚东风不点头。六分春色一分休。花中占断得风流。一样金盘五千面，十三弦里一时愁。近无书信更堪忧。
浣溪沙|垂柳阴阴水拍堤。欲穷远目望还迷。平芜尽处莫天低。万里中原犹北顾，十年长路却西归。倚楼怀抱有谁知。
浣溪沙|独立寒阶望月华，露浓香泛小庭花，绣屏愁背一灯斜。云雨自从分散后，人间无路到仙家，但凭魂梦访天涯。
浣溪沙|不是江南载酒游。偶然吹笛向苹洲。此时鸥梦淡于秋。风色剪来三两桨，月魂飘满一重楼。远山无语对人愁。
浣溪沙|九十韶光万蕊光。东风随处是欢场。温柔谁解奏伊凉。尽可香输梅冷峭，那能心嫁絮颠狂。更无春绪到花王。
浣溪沙|短烛荧荧悄未收。重帘微月下银钩。伤春何意亦悲秋。新刺香囊怜叩叩，旧抛罗帕已休休。寒欺零露夜凝愁。
浣溪沙|早识花开不是春。更堪屐齿碾成尘。一杯酒意异新陈。赤县已无长系日，郑乡犹有未归人。庄头带草碧如茵。
浣溪沙|恬碧娇红闹远香。深更襟袂水风凉。桐阴竹影欲秋光。罢听蝉吟要月露，未妨鸥睡梦池塘。欲成诗句自商量。
浣溪沙|雨浥缃桃特地鲜。春娇浓发镜台前。含羞含恨不能言。如此风流天赋与，暂时惜别总潸然。郎情认取枕函边。
浣溪沙|闲把琵琶旧谱寻。四弦声怨却沈吟。燕飞人静画堂深。欹枕有时成雨梦，隔帘无处说春心。一从灯夜到如今。
浣溪沙|旧怨新愁思莫思，兰因絮果总成悲。绿杨深处雨丝丝。昨夜星辰今夜梦，明年花约去年期。别春心事有谁知？
浣溪沙|首夏偏宜淡薄妆。铜青衫子紫香囊。清歌一曲送霞觞。罗袜凌波回洛浦，淡云轻雨拂高唐。纱厨今夜贺新凉。
浣溪沙|珠箔飘灯听雨眠，堕鬟花朵半枝蔫。为谁憔悴胜前年。镜里芙蓉娇欲语，梦中蝴蝶淡成烟。一春心事有无间。
浣溪沙|曾向瑶台月下逢。为谁回首矮墙东。春风吹酒退腮红。庾岭殷勤通远信，梅家潇洒有仙风。晚香都在玉杯中。
浣溪沙|病里重阳又一年。朝光暮霭画中天。有人似我碧云颠。北地黄花秋较晚，西风红叶墨争妍。乱时鸡犬更谁怜。
浣溪沙|芳树移阴昼浅长。游蜂未减一春狂。玉珰消息误檀郎。秦月总虚箫凤约，楚风不度袖罗香。残寒依约早秋凉。
浣溪沙|落月相望慰远游。谁温谁冷自禁秋。兰桡深处隔遥州。长是飞花仍念乱，即看残夜欲明楼。阑干遍倚恁离愁。
浣溪沙|鹃血斑斑点玉簪。帕罗封泪剩哀吟。纵无风雨亦春深。万劫沾泥终不悔，千秋密誓待重寻。昨宵圆月照街心。
浣溪沙|借酒销愁愁更愁。清愁无奈况沈忧。伤春才罢又悲秋。风雨无端妨好睡，江山信美莫登楼。此身未了此生休。
浣溪沙|拈得金针还觉慵。午窗睡起眼惺忪。院深高树不摇风。纤手闲扪金屈曲，绣孺犹佩玉玲珑。隔帘花映一枝红。
浣溪沙|中馈操持五味调，晨兴晏寝不辞劳。与人无忤笑声高。抚育儿孙慈到底，出生月日记尤牢。幼苗成长一心包。
浣溪沙|春暮流光淡若烟。断魂都在药阑边。多情常恼薄情天。二十四番风讯换，几千万缕绿阴妍。最宜清梦酿词仙。
浣溪沙|不怕春寒更出游。兰桡飞动却惊鸥。烟光佳处辄迟留。屏曲未曾歌醉梦，眉尖空只锁闲愁。从教丝柳绊行舟。
浣溪沙|分付心情作上元。不知投老在林泉。谁将村酒劝觥船。月影静摇风柳外，霜华寒浸雪梅边。醉敧乌帽忽醒然。
浣溪沙|带病填词强自支，惜春最是落花时。夜来多少有谁知。待写性情从肺腑，得开怀抱仗风雷。古人堂庑等闲窥。
浣溪沙|小醉微吟过一春。杏花雨细欲生尘。闭门高卧养天真。只有梅花是知己，重与江山作主人。好书堆案转甘贫。
浣溪沙|黑白纷纷小战争。几人心手斗纵横。谁知胜处本无情。谢傅老来思别墅，杜郎闲去忆鏖兵。何妨谈笑下辽城。
浣溪沙|剑胆琴心恨未销。好将民主忆前朝。当年谁会笑横刀。为有先知醒众醉，但期后浪叠狂涛。不应烈士血空抛。
浣溪沙|轸石狂涛互吐吞。锦屏错绣矗嶙峋。一条山脉海中伸。天阔望穿青鸟使，浪翻来似白鹅群。黄昏独立八仙墩。
浣溪沙|琐尾流离廿四霜。年年送客在他乡。峨崃山色雨茫茫。驿柳依依如怨别，垂丝十尺系斜阳。离情更比柳丝长。
浣溪沙|家近旗亭酒易酤，花时长得醉工夫。伴人歌笑懒妆梳。户外绿杨春系马，床前红烛夜呼卢。相逢还解有情无。
浣溪沙|唱罢玲珑一曲歌。江潮微上绿云坡。此情翻较醒时多。已是欲眠浑未醉，故回复脸奈他何。谁云无赖只横波。
浣溪沙|泛水浮红自在流。风前花落思悠悠。堤边杨柳弄轻柔。细雨淡烟芳树寂，轻香浅梦画屏幽。寸肠禁得许多愁。
浣溪沙|银漏声沉篆半残。几回亲自注沉檀。莫将纤指故轻弹。怕向水晶帘下立，今宵偏是十分寒。桐阴扶月上阑干。
浣溪沙|杨柳蒙烟覆大堤。黄昏人拥市桥西。画船灯影漾明漪。玉笛新声方入破，断鸿江渚正愁饥。酒阑犹问夜何其。
浣溪沙|钗燕衔将缥缈春。十分春恨入眉频。粉绵休拭镜奁尘。葱指试拈琼管怯，绣衾翻与兽炉亲。为题闺怨定愁人。
浣溪沙|露井夭桃尽落花。结成红实点丹砂。相贻珍重胜灵瓜。疑是瑶池王母种，柔荑试U露金芽。东方三窃岂须夸。
浣溪沙|野堠斜明远树间。几家村屋嵌孱颜。笋舆看近小城湾。苦竹鸟声流水寺，短芦牛背夕阳山。天公著意做荒寒。
浣溪沙|系缆昏黄傍驿桥。柁楼吹笛雨潇潇。一镫红得太无聊。寻梦寻烟秋冷淡，听风听水夜迢遥。累侬到此又魂销。
浣溪沙|暑挟馀威苦见寻。梦中胡蝶扑花心。晓霞催送一蝉吟。水月交光浮净影，竹风相戛播清音。坐看嘉树绿成阴。
浣溪沙|休问楼前柳色匀。只应赢得镜中颦。年年此日作愁人。草欲妒裙还似旧，月来窥梦却如新。可怜无处觅无春。
浣溪沙|水阁风来四座凉，山光云影入瑶窗。赌棋啜茗日方长。纨扇裁成蟾月样，罗衣染得藕花香。哪堪回首旧寻常。
浣溪沙|桃李繁阴尽没枒。露葵长蹠日西斜。淡云飞絮一些些。绿满池塘菱占水，麂篱飞蝶半悬瓜。隔年残梦柳生芽。
浣溪沙|转烛飘蓬一梦归，欲寻陈迹怅人非，天教心愿与身违。待月池台空逝水，荫花楼阁漫斜晖，登临不惜更沾衣。
浣溪沙|新白无聊噬鬓青，二毛差可说劳形。兹心明灭案头灯。信手敲枰输一劫，萦肠倩梦悔三更。流年不复作居停。
浣溪沙|冰雪河梁不见春。欲回星汉问迷津。此中何限未招魂。尚有燕莺争暖树，可怜蜂蚁是微尘。等闲天气判寒温。
浣溪沙|细柳垂金不作颦。牡丹舍露露华新。人间又看一番春。闻道宫梅开二度，篷窗红白满香尘。天南闲作陇头人。
浣溪沙|千里迢迢别梦长。十年未许不思量。应知多病了何妨。王谢堂前桃叶渡，鸭头丸底地黄汤。水云流处养生方。
浣溪沙|春院无人花自香。飞来蜂蝶意何狂。玉钩帘卷日偏长。笑又不成愁未是，曲屏闲倚绣鸳鸯。归时应供□□妆。
浣溪沙|翠黛轻描桂叶新。柳腰袅娜袜生尘。风前斜立不胜春。细语娇声羞觅婿，清胪粉面惯嗔人。无端长自恼芳心。
浣溪沙|灯暗银屏误昔期。个人踪迹近难知。夜深月暗未来时。何处楼头吹玉管，那逢时节闹蛾儿。欲传消息恐猜疑。
浣溪沙|夜久谁来款绮寮。空庭渐有屐声高。黑貂裘上雪鹅毛。乍握柔荑欢意浅，重逢樱颗旅情骄。倾残银蜡泪花飘。
浣溪沙|荷叠青钱柳脱绵。芭蕉抽叶乍晴天。夜来听雨不成眠。春在人间今日尽，月当心上几时圆。绣窗花落更谁怜。
浣溪沙|一系同心许雪郎。几回欢笑玉田坊。而今徒自拗柔肠。彊向花前收拾起，悄无人处又思量。不由珠泪损红妆。
浣溪沙|醽醁新翻碧玉壶。水精钗袅绛纱符。吴姬亲手碎菖蒲。彩索系时新睡起，榴花剪处要人扶。心情还似去年无。
浣溪沙|剪剪猩狨试晚霞，斜风轻送七香车，倚阑低亸鬓云斜。难道郎心风外絮，可怜妾命梦中花。月华流恨到天涯。
浣溪沙|孤焰将残有剩光，孤蛾帘外百彷徨，便思投火亦无方。生死自随天反复，古今谁见此摧伤，举杯又搁意茫茫。
浣溪沙|青女飞霜斗素娥。霜华重处月华多。鸳鸯瓦冷欲生剥。试把空虚装寂寞，更于矛盾觅调和。莫言此际奈愁何。
浣溪沙|青女飞霜入锁闱。卷帘人瘦菊花时。天于佳节诞幽姿。玉尺难量今古恨，瑶笺重展往还词。江云渭树不堪思。
浣溪沙|浸月楼台带月钟。晚风依约到帘栊。踏歌人去书屏空。宝篆印销金粉她，镜台尘满玉花踪。含思含怨寂寥中。
浣溪沙|锦瑟春心托杜鹃。双栖无分女床鸾。当时怊怅况今年。西月照人莹似镜，东风摇梦软于烟。祗成幽忆不成欢。
浣溪沙|啼鸟催人换裌衣。绿荫将雨护新堤。问君何事唱前溪。乐奏钧天原是梦，恨填沧海更无期。眼中风物尽堪思。
浣溪沙|不分低眉强见邢。娇憨无限隔银屏。佳人一顾自倾城。剩遣抛家初绾髻，最怜听雨夜淋铃。黄姑一水恨盈盈。
浣溪沙|著酒行行满袂风。草枯霜鹘落晴空。销魂都在夕阳中。恨入四弦人欲老，梦寻千驿意难通。当时何似莫匆匆。
浣溪沙|半枕轻寒泪暗流，愁时如梦梦时愁。角声初到小红楼。风动残灯摇绣幕，花笼微月澹帘钩。廿年旧恨上心头。
浣溪沙|茅舍疏离出素英。临风照水眩精神。娟娟新月又黄昏。削约寒枝香未透，细看频嗅独消魂。为谁消瘦不禁春。
浣溪沙|梦醒心平恨未平。四更寒月入窗亲。人间冷暖不堪凭。哀乐渐随年少去，相思欲共夜窗明。文园多病为多情。
浣溪沙|昨夜西风怯太凉，今宵郁郁怨风藏，卷帘犹未著衣裳。强许灯痕飞玉镜，闲抛烟缕度银床，钗横鬓乱夜中央。
浣溪沙|一曲新词酒一杯。小屏闲放画帘垂。劝君莫惜金缕衣。只有醉吟宽别恨，且留双泪说相思。旧欢前事入颦眉。
浣溪沙|秋市从来卖寂寥。随行绿鬓换霜毛。形骸犹似雨芭蕉。纵是枵肠堪斗酒，也开青眼羡垂髫。壮怀谁肯付蓬蒿。
浣溪沙|细楷吴绫点漆螺。微吟钗溜绿云窝。年来诗句断肠多。对镜漫裁金缕曲，背人偷和竹枝歌。春心一寸奈愁何。
浣溪沙|软绣天街旧有名。九君传序费经营。至今犹说宋东京。一穗冷烟春锦阁，半湾流水翠芳亭。上河图画不胜情。
浣溪沙|谁与梅花谱喜神。横斜写出梦中身。水边林下亦前因。未分寒香增月色，只余傲骨表霜晨。一枝珍重岭南春。
浣溪沙|小叶枫庭翠作堆。紫氍毹上舞腰回。一轮明月逐人来。得见云娘真眼福，乍逢喜子便颜开。莫将胜事说秦淮。
浣溪沙|柳映疏帘花映林。春光一半几销魂。新诗未了枕先温。燕子说将千万恨，海棠开到二三分。小窗银烛又黄昏。
浣溪沙|离别新伤覆旧痕，蹉跎日子不天真。看来神马也浮云。绿蚁倾肠忘故事，冰轮照影认前身。壶中未必少乾坤。
浣溪沙|洞里仙人碧玉箫。一渠春水赤栏桥。绿窗虚度可怜宵。沈麝不烧金鸭冷，障泥未解玉骢骄。长亭回首短亭遥。
浣溪沙|沈醉东风第几回。清歌宛宛亦仙才。好春珍重碧桃开。月乍笼云疑暂别，柳将飞絮约重来。余情得似最深杯。
浣溪沙|又是一年栀子肥，依然闹市买花回，案前独立对芳菲。满室馨香卿伴我，无端怅触我因谁？远山重叠暮云飞。
浣溪沙|云外遥山是翠眉。风前杨柳入腰肢。凌波微步袜尘飞。倚醉传歌留客处，佯嗔不语殢人时。风流态度百般宜。
浣溪沙|脉脉闲情似水流。暮江人上木兰舟。画桥西去笛声幽。客醉夕阳芳草路，鸟啼寒食杏花楼。澹烟微雨一春愁。
浣溪沙|江上芹芽短试春。去年燕子定巢频。数朝风伯但消尘。莫问孟桓谁驾御，只缘嵇吕自情亲。平生我亦不羁人。
浣溪沙|腰肢瘦损不胜罗。无那春来病染多。含情未语照晴波。金约腕垂纤笋丽，玉搔头亸醉颜酡。小桥归艇起渔歌。
浣溪沙|当年挥翰凤凰池。青琐翱翔又一时。怜君江海独栖迟。虹井卧龙今作雨，方塘野鹤少人知。怜君寄我送兄诗。
浣溪沙|塔影迢迢落雁边。归心还在雁飞前。橹声轻缓怨长年。小病悬知增瘦态，近乡翻觉损宵眠。镜中愁喜并眉尖。
浣溪沙|仙子凌波袜有尘。翰林摛藻笔如神。此花此曲两无伦。不与妆台簪宝髻，却来书阁伴幽人。恨无佳客只空尊。
浣溪沙|东道殷勤玉斝飞。华灯倾国拥珠玑。玉奴嫌瘦玉环肥。缥缈幸闻缑岭曲，参差犹隔夏侯衣。放开云月出清辉。
浣溪沙|一夜春寒满下厅。独眠人起候明星。娟娟山月入疏棂。万古风云双短鬓，百年身世几长亭。浩歌聊且慰飘零。
浣溪沙|白发平头五十人。洪厓拍手笑相亲。会须骑鹤访三神。为爱烟波来角里，肯将名姓谒平津。莫厘峰下且垂纶。
浣溪沙|林樾人家急莫砧。夕阳人影入江深。倚阑疏快北风襟。雨自北山明处黑，云从白鸟去边阴。几多秋思乱乡心。
浣溪沙|小雨轻凉一夜秋，单衾如水不胜愁，强抛闲梦度温柔。尽有啼蛩迎别院，已无飞燕近重楼，灯痕寂寞下帘钩。
浣溪沙|金屋深深合护持，春风倚槛斗腰支，玉颜微醉晕胭脂。百样娉婷难入画，十分富丽不宜诗，含情无语夕阳时。
浣溪沙|北郭青溪一带流。此间宜夏亦宜秋。老来犹自梦扬州。爱捧朝暾收宿雾，更吹高角洗清愁。吐虹豪气压层楼。
浣溪沙|不敢匆忙觅故姝，停鞭试问老翁姑三年嫁女几多无？桑下蚕眠眠复醒，枝间子结结仍枯，青青不嫁只前湖。
浣溪沙|郁郁喧喧闷不支。小怜湿卷薄罗衣。来邀小霁探幽奇。花径徘徊烟似梦，长廊延伫雨如丝。分明一曲小山词。
浣溪沙|一抹西风未夕晖。轻烟远树正依依。旧游荒了钓人矶。燕子风微桃叶瘦，鱼儿水长荻芽肥。晚春争得不思归。
浣溪沙|爱泛光风利断金。闲倚长剑会瑶琴。馀薰归梦绕椰林。每半疏篁标劲节，更同芳芷护骚心。一回展玩一沈吟。
浣溪沙|争奈魂消未死前。死前仍不悔缠绵。为他辛苦是前缘。未到别离先有恨。并无愁病也相怜。两心同处总凄然。
浣溪沙|垂老真成七不堪。廿年陈事梦沈酣。曹溪一勺总自甘。词派西江绵绝业，禅心夜月映寒潭。几时重与发深谈。
浣溪沙|四十九年贫贱身。何尝妄忆洛阳春。燕支淡扫太轻匀。无梦邯郸春意浅，清欢为画得相亲。花开将尔作夫人。
浣溪沙|翡翠衣裳白玉人。不将朱粉污天真。清风为伴月为邻。枕上解随良夜梦，壶中别是一家春。同心小绾更尖新。
浣溪沙|水近雷塘缓缓流，绿杨风软不知秋。教人无赖是扬州。画舫载来歌舞梦，玉箫吹破古今愁。旧时明月照迷楼。
浣溪沙|水满池塘花满枝。乱香深里语黄鹂。东风轻软弄帘帏。日正长时春梦短，燕交飞处柳烟低。玉窗红子斗棋时。
浣溪沙|促织凄呜月亦秋。兰桡轻泊藕花洲。碧梧梢影小楼头。阶下绿芜留别梦，陌头杨柳系离愁。金风时动玉帘钩。
浣溪沙|饮息时时药味加。五神运起海金沙。天河仙子度灵槎。水满金城凝露冷，人牛不见月空华。清风捧拥笑归家。
浣溪沙|一半梅黄杂雨晴，虚岚浮翠带湖明，闲云高鸟共身轻。山果打头休论价，野花盈手不知名，烟峦直是画中行。
浣溪沙|守得芳华几暮朝。城南不见水迢迢。昨宵爽约又今宵。俟我柔情初上月，误人短信落馀潮。那能重度海珠桥。
浣溪沙|爇尽盘心一篆香。空将罗帕赠萧郎。而今年少说王昌。拾翠汀洲花胜雪，吹箫帘幕月如霜。贪天一念薄温凉。
浣溪沙|欲入青山问醉翁。清湘南上一帆风。红桥花落一溪红。祁水久成戎马路，石渠今看绮罗丛。白须人立月明中。
浣溪沙|登山临水赋初成。不辞强醉酒杯倾。浮生客梦短长亭。枰里江山谁胜势，劫余鸡犬自相惊。眼前风物异阴晴。
浣溪沙|浴罢兰汤侍女擎。梦回刬袜下阶行。肤圆致致最销魂。花径不兜红著腻，绣帏轻卸玉无声。弓鞋窄窄可怜生。
浣溪沙|欹帻微吟试散行。江南春事在啼莺。绮怀更逗小桃明。断简间寻思蠹迹，暖帘昼卷放蜂行。绿阴庭院嫩凉生。
浣溪沙|谁识此中未定居。难言信息语音殊。自惭僮仆尚称儒。小市斜阳人马聚，半塘红树水云疏。倚楼待月忆来初。
浣溪沙|绿叶红花媚晓烟。黄蜂金蕊欲披莲。水风深处懒回船。可惜异香珠箔外，不辞清唱玉尊前。使星归觐九重天。
浣溪沙|柳暖花寒雨似酥。流莺和梦觉来无。东风料峭卷虾须。欲觅潇湘屏上路。楚山如黛少双鱼。口脂慵点镜中朱。
浣溪沙|谁识江南半宋楼，花虫相语忆风流。书丛扫叶任穷搜。漫抚霜缣思雁荡，好凭魂梦认龙湫。何时携酒命兰舟。
浣溪沙|彩选骰儿隔袖拈。整钗微见玉纤纤。夜寒窗外更垂帘。好事灯花双作蕊，照人月影入斜檐。新愁日日座中添。
浣溪沙|徐邈能中酒圣贤。刘伶席地幕青天。潘郎白璧为谁连。无可奈何新白发，不如归去旧青山。恨无人借买山钱。
浣溪沙|春半江城不见花，也无杨柳可藏鸦。青烟碧草到天涯。过雨郊原啼布谷，始雷池沼出鸣蛙。清明寒食客思家。
浣溪沙|历历枝头几怨恩。天教南陌葬青春。去来休问去来因。换马诗曾惊恶谶，闻鹃泪更感离魂。可怜花影已无痕。
浣溪沙|何处秋坟哭鬼雄，尽收关洛付新烽。凯歌凄咽鼓鼙中。谁料枉经千劫后，翻怜及见九州同。夕阳还似靖康红。
浣溪沙|人未成年梦半空，零缣断谱记芳踪，小词脱手意忡忡。心力纵堪填恨海，前生无分占春红。殷勤持泪谢东风。
浣溪沙|桂院寒枝又著花，筛香月倚琐窗斜。清光不许片云遮。拟倩鸥心追影事，难凭雁足棹浮槎。晓风一觉梦生涯。
浣溪沙|月白风清几度秋。思量曾得似今不。隔河牛女为增愁。十幅蛮笺寻旧约，数声柔橹讶中流。不堪邻笛唱凉州。
浣溪沙|兰絮三生证果因，冥冥东海乍扬尘。龙鸾交扇拥天人。月里山河连夜缺，云中环佩几回闻。蓼香一掬伫千春。
浣溪沙|廿五年来梦欲沈。麝麈莲寸几关心。柳丝藤蔓又而今。净土泥翻培弱絮，愁波海转惜冤禽。白头禁得短长吟。
浣溪沙|清润风光雨后天。蔷薇花谢绿窗前。碧琉璃瓦欲生烟。十里闲情凭蝶梦，一春幽怨付鲲弦。小楼今夜月重圆。
浣溪沙|野陇寒梅斗淡妆。寻诗茸帽染新霜。是谁轻剪白霓裳。残月笼烟啼翠羽，春星照梦隔银墙。短篱风细出疏香。
浣溪沙|紫凤轻盈小放娇。花枝作意罥珠翘。云屏无价是春宵。瘦损香桃憎钏重，吟残红豆怨灯飘。楚魂禁得几回销。
浣溪沙|懊恨当楼一抹山。为谁空翠约轻寒。杜鹃声里日长闲。芳约总随幽梦远，倦云莫误锦书还。半灰心字惜香残。
浣溪沙|绿绕红围宋玉墙。幽兰林下正芬芳。桃花气暖玉生香。谁道广平心似铁，艳妆高韵两难忘。苏州老矣不能狂。
浣溪沙|雨点鸣铙裂竹声。并随牙板一时停。词源都作建瓴倾。白羽挥开诸葛阵，苍涛翻动宪王陵。低空知有彩云横。
浣溪沙|曲折回廊细步过。长裾曳地似青莎。姮娥惜起弄云波。淡扫长眉矜嫩柳，薄烘娇靥笑新荷。那回情味赚人多。
浣溪沙|难以深忧纳浅卮。无凭嫩约忆年时。倩谁为唱惜红衣。北郭杨低空解舞，西风蝉老说相思。数行征雁与云垂。
浣溪沙|短鬓逢秋意向阑，情知客久亦当还，每寻闲事遣心安。北碣眩人欧褚上，南书置我宋齐间，未能忘义且忘年。
浣溪沙|矍铄当年汉伏波。紫微垣外待雕戈。笑骑天驷下天河。华发雅宜麟阁画，春风先送武城歌。朱颜休惜卷金荷。
浣溪沙|别酒芳襟半已阑。怕将消息问阑干。旧时朱户恁衣单。依约藏鸦杨柳径，软荑浓翠不胜攀。一春花月几曾闲。
浣溪沙|遐想飞飞气益遒。争分夺秒铸金瓯。从兹一洗古今愁。信有长绳能系日，绝无顽石阻奔流。高歌直上最高楼。
浣溪沙|消息谁传到拒霜？两行斜雁碧天长，晚秋风景倍凄凉。银蒜押帘人寂寂，玉钗敲烛信茫茫。黄花开也近重阳。
浣溪沙|铁锁星桥永夜通。万家帘幕度香风。俊游人在笑声中。罗绮十行眉黛绿，银花千炬簇莲红。座中争看黑头公。
浣溪沙|春梦来时在那厢。昵人半晌去思量。落花多处满斜阳。手挽飘红唯有影，眼看成碧太无常。人生到此可能狂。
浣溪沙|灯烬垂花月似霜。薄帘映月两交光。酒醺红粉自生香。双手舞馀拖翠袖，一声歌已釂金觞。休回娇眼断人肠。
浣溪沙|往事凄凉欲断魂。愁痕渐与草痕匀。可堪消遣奈何春。飞燕双双能语客，落花点点正撩人。香车惆怅是前尘。
浣溪沙|学识才兼始擅长。风云月露总寻常。乾坤大义付平章。为念重泉薶烈魄，更搜潜德发幽光。千秋笔底姓名香。
浣溪沙|静夜萤光似泪飞，人间何事值深悲？微风时去复时回。细细沿山闲月起，长长拽影散人归，试开帘叶坐清晖。
浣溪沙|碎剪香罗浥泪痕。鹧鸪声断不堪闻。马嘶人去近黄昏。整整斜斜杨柳陌，疏疏密密杏花村。一番风月更销魂。
浣溪沙|不为萧娘旧约寒。何因容易别长安。预愁衣上粉痕干。幽阁深沈灯焰喜，小炉邻近酒杯宽。为君门外脱归鞍。
浣溪沙|幽梦初回月一床。翠衾零乱不闻香。静听阶砌叫寒螀。人在客中秋更苦，病当愁处夜偏长。怎教人不怨凄凉。
浣溪沙|海日江湖韵可寻。春来兰若试登临。翛然何物是尘心。泉冷起时君莫问，峰飞来处藓犹鲜。至今山水两宜人。
浣溪沙|芍药初开百步香，小阑幽径隔长廊。好花都属富家郎。此乐莫教儿辈觉，老夫聊发少年狂。高烧银烛照红妆。
浣溪沙|六曲栏干柳外凭。一钩新月竹边生。低眉无语露香凝。萧史襟怀浓似酒，藐姑神态冷于冰。魂销庄蝶化孤灯。
浣溪沙|浅浅银河画远秋。西风吹动小帘钩。冷萤照我独登楼。新月三分谁管领，一分凉思一分愁。一分闲在柳梢头。
浣溪沙|绣幌低垂燕未还。鸭炉添炷水沉檀。妆成慵自倚雕栏。却爱轻风醒酒力，生憎微雨酿春寒。可怜时候杏花残。
浣溪沙|百首诗中悟夙因。依稀楚泽遇灵均。只容心里贮秾春。自是冰心怜玉质，何惮赤口灼孀门。先生毕竟是先生。
浣溪沙|噀雪黄梅冷益馨。罡风初下玉丁宁。此时重向斝中倾。万念寸心摇短燄，残温新泪释春冰。思量一霎畏长生。
浣溪沙|十载相期紫禁游。一官谁想客西州。春风闲倚仲宣楼。四海论交真益友，一年好处是中秋。寿波无惜卷金瓯。
浣溪沙|斜舞双鸾照月华。明妆初试五铢纱。雪肤冰骨似梨花。便说离愁消酒困，不禁春梦醉流霞。玉阑风定绿杨斜。
浣溪沙|六郡良家最少年，戎装骏马照山川。闲抛金弹落飞鸢。何处高楼无可醉，谁家红袖不相怜。人间那信有华颠。
浣溪沙|柳絮飘零满径飞。荼蘼落尽雪霏霏。一年花事又将离。坐树啼莺窥镜槛，衔泥飞燕蹙帘衣。无人庭院绿阴肥。
浣溪沙|柳岸梅溪春又生。风枝斜里雪枝横。空牵归兴惹离情。灰尽寸心犹自热，泪承双睫不能晴。梦云楼隔豫章城。
浣溪沙|蓼岸风多橘柚香，江边一望楚天长，片帆烟际闪孤光。目送征鸿飞杳杳，思随流水去茫茫，兰红波碧忆潇湘。
浣溪沙|梦怯魂闲不自怜。再相逢处合无言。芳尘咫尺奈何天。弹指驩娱成隔世，断肠消息又今年。心知明月更难圆。
浣溪沙|雨入空阶滴夜长。月行云外借孤光。独将心事步长廊。深锁重门飞不去，巫山何日梦襄王。一床衾枕冷凄香。
浣溪沙|落日凉飔曲槛南。红蕉初展燕呢喃。碧树冰簟酒微酣。茉莉暗藏镂玉枕，葡萄轻染薄罗衫。笑偎莲脸不知惭。
浣溪沙|国士南中世尽知。频传彩笔慰相思。依稀话雨夜窗时。执手钟山迎翠色，摧心四化失文期。黄垆一顾不胜悲。
浣溪沙|小小茅茨隐翠微。桥平双手弄涟漪。好风还动去年枝。得雨疏梅肥欲展，人家次第有芳菲。惜花恰莫探春迟。
浣溪沙|一味风流一味香。十分浓艳十分妆。自然娇态自然芳。楼上好风楼下水，雪前栏槛竹前窗。也宜单著也宜双。
浣溪沙|系榜蟠门薄雾收。水杨风软晓星流。临溪窗阁看梳头。忽慢思量成往事，可堪漂泊助新愁。梅花细雨过苏州。
浣溪沙|宝鸭香消酒未醒。锦衾春暖梦初惊。鬓云撩乱玉钗横。半怯夜寒褰绣幌，尚馀娇困剔银灯。粉痕微褪脸霞生。
浣溪沙|崖上留题破紫烟。岩前沦茗挹清泉。烂游三日酒如川。有水有山高士宅，无风无雨小春天。人间真见地行仙。
浣溪沙|凄厉秋音去未穷。伤心不待梵琴终。黯然只在此声中。往日思量空溅泪，满怀悲悒怯闻钟。身如枯叶不胜风。
浣溪沙|黍谷温回合斗妍。苍生有分共春眠。木棉花发自参天。露染胭脂笼淡日，海浮楼阁感华颠。西江兀傲寄婵娟。
浣溪沙|七月西风动地吹，黄埃和叶满城飞。征人一日换缁衣。金马岂真堪避世，海鸥应是未忘机。故人今有问归期。
浣溪沙|一镜香云绾玉簪。两湾秋水带秋岚。海中明月梦中探。修竹多依花焰焰，古梅偏傍柳毵毵。牵丝千尺老春蚕。
浣溪沙|万叶含风曳翠凉。夹山清爽灿秋阳。词心默默接遐荒。得句喜书蕉叶遍，放怀满引菊杯长。麝煤鼠颖共疏狂。
浣溪沙|曲曲阑干绕树遮。半庭花影带帘斜。又看暝色入窗纱。楼外远山横宝髻，天边明月伴菱花。空教芳草怨年华。
浣溪沙|杨柳春风不到西，琵琶空怨塞前悲。汉宫秋月尚依依。斜日孤烟鸿雁渺，关山魂梦鹧鸪啼。断肠人在水之涯。
浣溪沙|画阁深沉烛影交。镜台拈韵互推敲。夜阑斜月在花梢。皓齿半含窥浅笑，红霞微涨被轻嘲。鸳鸯何事不同巢。
浣溪沙|已拆秋千不奈闲。却随胡蝶到花间。旋寻双叶插云鬟。几折湘裙烟缕细，一钩罗袜素蟾弯。绿窗红豆忆前欢。
浣溪沙|侥幸兰盟不自持。小名生悔被伊知。罗巾教看定情诗。一枕鸳魂嫌梦窄，双头莲蕊怕风吹。夜来珍重臂寒时。
浣溪沙|红豆山庄著意寻，颓垣犹锁碧阴阴。百年尘劫况于今。几许幽思情可托，无边怅绪酒难任。归来底事费沉吟。
浣溪沙|难保发肤拔七牙。未曾果腹食来嗟。只因哀乐促年华。贫后来书惟有妹，望中垂泪似无家。东南今又布烟霞。
浣溪沙|妙手都无斧凿瘢。饱参佳处却成颦。恰如春入浣花村。笔墨今宵光有艳，管弦从此悄无言。主人席次两眉轩。
浣溪沙|小市东门欲雪天，众中依约见神仙，蕊黄香画贴金蝉。饮散黄昏人草草，醉容无语立门前，马嘶尘烘一街烟。
浣溪沙|十里西畴熟稻香。槿花篱落竹丝长。垂垂山果挂青黄。浓雾知秋晨气润，薄云遮日午阴凉。不须飞盖护戎装。
浣溪沙|自古真情最可讴，恒经浊世验沉浮。石坚不逐大江流。得意金樽同赏月，蹉跎草履共登楼。三生青眼对侬眸。
浣溪沙|修竹移阴未出墙。好风斜绰露荷香。壶中六月也清凉。不放灵椿仙客□，要有丹桂满林芳。天教光景为人长。
浣溪沙|万里晴霄一鹤飞，长风吹落碧云西。此时相见更相疑。未必鬘天怜浩劫，却来瀛海寄相思。霞情争与世人知。
浣溪沙|享受宵来雨后凉。当窗支起小胡床。卧看风舞绿垂杨。词意渐随乡思减，蝉声欲共夏天长。此时争忍不思量。
浣溪沙|梧影亭亭映画栏，掩帘待得燕飞还。绿芜庭院落花寒。每爱举杯邀月上，聊因琢句学花间，赏音闺阁有婵娟。
浣溪沙|一片荒桥绿水流。夕阳鸦噪甚时休。野烟低度等云浮。莫怪迂倪林下笑，应知颠米雨中愁。江山今古几春秋。
浣溪沙|细雨尖风欲断魂。落红庭院又黄昏。麝烟金鸭被微温。无计可令春睡稳，空言亦是玉人恩。分明曾许拭啼痕。
浣溪沙|坏衲新装廿两棉。忍寒赋学小游仙。光明境界四禅天。且喜炎氛销盾日，伫看积稔话尧年。淡茶粗饭漫求全。
浣溪沙|又是虫啼树老时，秋风吹曳鬓成丝，画楼人语不堪思。前路轻车嚣未已，昨宵闲梦倦都迟，隔帘明月有谁知？
浣溪沙|琴酒生来淡荡人。自宜消渴更长贫。不然辜负远山春。狗监故能怜犬子，武皇应解妒文君。任他天壤有王孙。
浣溪沙|鸥鸟清漪啄落霞。一帆风起乱蒹葭。夕阳影里客身斜。白却芦头因思老，浑蒙人眼赖云遮。伊人江尾也天涯。
浣溪沙|苦泪偷潸热泪垂，贫家那有饯行杯，一篮红枣送儿归。槐国功名依梦断，天涯是事与心违。更将底物报春晖。
浣溪沙|雨骤风狂惊夜寒。悄听败叶坠危阑。羁栖异域又经年。霞映溪流如酒美，雾蒙松樾当山看。金元国里小壶天。
浣溪沙|欲寄青笺奈远何。楚衣越茗托微波。些些香物未宜多。蜡面手缄三道印，衣中心字两重罗。拆书应是敛愁蛾。
浣溪沙|箧底珍藏卅七年，空山谁解艺幽兰。馨香瓣瓣独鲜妍。皎洁茧丝怜缱绻，清莹月影惜婵娟。梦回掩泪读诗篇。
浣溪沙|阴柳垂庭山枕斜。禽鸣自上槛边花。深屏午梦隔窗纱。瓮启冰牙蛆泻酒，襟披雪眼蟹潆茶。临妆晚扫淡黄鸦。
浣溪沙|碧户朱窗小洞房。玉醅新压嫩鹅黄。半青橙子可怜香。风露满帘清似水，笙箫一片醉为乡。芙蓉绣冷夜初长。
浣溪沙|古蔓柴扉寂寂村。六花飞遍净无痕。催残丝草滞王孙。几度映窗慵展卷，回看积路好关门。羁人应自独销魂。
浣溪沙|问我缘何不做词。今将心事告君知。非关偷懒故装痴。愁绪绵绵情絮絮，斜风片片雨丝丝。原来最怕说相思。
浣溪沙|小颗猩唇血血红。噙珠吹露倚东风。朝来烟雨弱为慵。槛外簇来新凤子，花间弹起白头翁。何时U簋荐春宫。
浣溪沙|抱得秦筝不忍弹。诗名往日动长安。此中道路古来难。莫道蓟门书信少，人情反复似波澜。阴符在箧老羞看。
浣溪沙|灯夕初过冷未平。乍看今日试微晴。东风已解向人迎。梨蕊几时飘弱韵，柳条如欲荡柔情。隔墙何处按歌声。
浣溪沙|二酉藏珍若可攀。华严涌现指轻弹。休夸百宋与千元。抱朴高风传U碌，凿楹遗训重嫏嬛。芸香多处即名山。
浣溪沙|小岁新阳好物华。句东春信到梅花。断钟残角又天涯。酒面浮金添嫩蚁，钗头屈玉艳雏鸦。暗香疏影认林家。
浣溪沙|吹借春风引线长。一丝一缕系遐方。嗔他燕子竟双双。望到巫山云不似，飞过沧海梦微茫。无端湿了彩霞裳。
浣溪沙|庭院无人花自飞。乍晴池馆燕争泥。竹枝香露湿人衣。千缕曲尘杨柳绿，一江微雨鹧鸪啼。花间觅路鸟先知。
浣溪沙|豆蔻情怀已久赊，流年辗转许恒沙。搔头秋里比蒹霞。一误东风吹烂漫，满怀幽怨唱嗟呀。倩谁额上点梅花？
浣溪沙|四纪灵箫遇定公。词传影事证禅红。消魂说偈寸怀同。心屋有人藤吐绿，情天无迹鸟凌空。当时真悔太匆匆。
浣溪沙|墨绿衫儿窄窄裁。翠荷斜亸领云堆。几时踪迹下阳台。歌罢樱桃和露小，舞馀杨柳趁风回。唤人休诉十分杯。
浣溪沙|碧浸澄沙上下天。曲堤疏柳短长烟。月明不待十分圆。凿落未空牙板闹，阑干久凭夹衣寒。婵娟薄幸冷相看。
浣溪沙|郊行联臂杂华夷。摇曳心肠漾柳丝。已非吾土欲安之。放学吴娃歌宛转，倚门俄女态迷离。万人如海隐红旗。
浣溪沙|积草空庭欲掩茎。眉山颦损发鬅鬙。一龛如画卧枯僧。灯蕊梦中开自喜，雨声心上滴常憎。离魂自抚渐生棱。
浣溪沙|芳蕊鬅松夹道垂。珠幢玉节下瑶池。异香团就小花儿。应念裴航佳句好，休论白傅送行悲。月娥亲自送仙衣。
浣溪沙|冰雪心肠句欲仙。此身只合老湖边。水房春暗落梅天。拾翠几人抛钿朵，添香独自理琴弦。好怀渐不似当年。
浣溪沙|曾向蓬莱得姓名。坐中省识是飞琼。琵琶翻作步虚声。一自当时收拨后，世间弦索不堪听。梦回凄断月胧明。
浣溪沙|惆怅经年别谢娘，月窗花院好风光，此时相望最情伤。青鸟不来传锦字，瑶姬何处锁兰房，忍教魂梦两茫茫。
浣溪沙|吟出花笺触齿寒。月残人去倚栏干。从来无奈是心酸。一曲早莺啼梦破，半囊枯句说愁难。空教揽得好湖山。
浣溪沙|手把柔条忆汉南。今来摇落对江潭。庾郎华发不胜簪。每听秋蝉多哽咽，独怜春燕尚呢喃。销愁除是梦沈酣。
浣溪沙|通白轻红溢万枝。浓香百和透丰肌。丹山威凤势将飞。玉镜台前呈国艳，沈香亭北映朝曦。如花惟有上皇妃。
浣溪沙|绣榻凝尘画烛灰。四垂帘幕映苍苔。怯春人卧燕飞回。花信不随风信发，愁丝偏接雨丝来。冷清清地自惊猜。
浣溪沙|一袅腰支似怯生。闲庭草地不沾尘。玉衡系住几多春。仿佛秋千场上见，平分莺燕掌中轻。这般时候那般人。
浣溪沙|雨罢荷塘返照明，麦秋天气几阴晴。教人何处觅芳馨。明月不来虹彩散，晚风初歇露华凝。今宵独解惜流萤。
浣溪沙|窗外疏篁对节金。画桥新绿一篙深。沈沈清夜对横参。酒晕半消红玉脸，云鬟轻制小犀簪。梦回陈迹杳难寻。
浣溪沙|嗅遍江梅更惘然。灯楼筝语黯相怜。回车腹痛是今年。谁写江南肠断句，落红门巷雨如烟。又吹愁讯到鸥边。
浣溪沙|五色旗飘古象坊。马龙车水忒匆忙。为言军国费平章。遗恨那堪重记取，空闻揖让说黄唐。议郎终是怕儿郎。
浣溪沙|瘦尽琼枝又是春。画楼昨夜倚星辰。无聊谁省送行人。铁马低声骄客漏，金鹅余梦卷寒云。一尊何日醉阊门。
浣溪沙|云母窗中觑阿环，轻颦仿佛认遥山。惜春春在有无间。颠倒无端看紫凤，然疑不定怅青鸾。寂寥情况且加餐。
浣溪沙|十五年来锦岸游，未曾行处不风流，好花长与万金酬。满眼利名浑信运，一生狂荡恐难休，且陪烟月醉红楼。
浣溪沙|万苇摇风夕照寒，湖光碧浸紫金山。归鸦点点入苍烟。撒网洲边渔父啸，浣衣矶畔女郎喧。料无幽恨在眉弯。
浣溪沙|不分群芳首尽低。海棠文杏也肩齐。东风万一尚能西。见说墨江江上路，绿云红雪绣双堤。梅儿冢畔惜香泥。
浣溪沙|萍子横铺絮一池。绿窗正拟落花题。一春情事鬓先知。未免多情风力倦，可能无恨月容衰。扶持好梦与莺儿。
浣溪沙|拂旦恩麻下玉墀。六朝元老万人知。知公福庆世间稀。年过太公渔渭日，官如郑武相周时。一行金带五男儿。
浣溪沙|江上秋高风怒号。江声不断雁嗷嗷。别魂迢递为君销。一夜不眠孤客耳，耳边愁听雨萧萧。碧纱窗外有芭蕉。
浣溪沙|醒来晓梦拂红轻。清清夜漏玉和声。寂寂香花落满庭。青峰远入愁痕黛，凝寒晚共倚云屏。晴院春残听语莺。
浣溪纱慢|水竹旧院落，樱笋新蔬果。嫩英翠幄，红杏交榴火。心事暗卜，叶底寻双朵。深夜归青琐。灯尽酒醒时，晓窗明钗横鬓亸。怎生那。被间阻时多。奈愁肠数叠，幽恨万端，好梦还惊破。可怪近来，传语也无个。莫是瞋人呵。真个若瞋人，却因何逢人问我。
浪淘沙|后浪争催前浪来，前沙汰去后沙堆。乾坤日在淘沙里，风雾冥冥总可哀。
浪淘沙|不必长漂玉洞花，曲中偏爱浪淘沙。黄河却胜天河水，万里萦纡入汉家。
浪淘沙|千林腊雪缀瑶瑰。晴日南枝暖独回。知有和羹寻鼎实，未春先发看红梅。
浪淘沙|汴水东流虎眼纹，清淮晓色鸭头春。君看渡口淘沙处，渡却人间多少人。
浪淘沙令|窈窕绣帏深。窈窕娉婷。梅花初试晚妆新。那更娇痴年纪小，冰雪精神。举措忒轻盈。歌彻新声。柔肠魂断不堪听。但恐巫山留不住，飞作行云。
浪淘沙令|帘卷露花容。几度相逢。他知我意欲相通。偏奈天教多阻间，积恨何穷。云雨杳无踪。愁怕东风。时闻语笑恣欢浓。惟有俺咱真分浅，往事成空。
浪淘沙令|杨柳日三眠。桃李争妍。千金谁许占芳年。买得闲愁无处著，却恨春偏。流水武陵源。梦引愁牵。东风归兴雁翩翩。试问西窗前夜月，几度先圆。
浪淘沙令|相见罢凭阑，并坐重关。熏炉初徙镜台宽。子石琢成莲叶小，教试麋丸。画扇翠峰攒，一面霜纨。别来诗句几曾闲。杂体江淹三十首，都写伊看。
浪淘沙令|归意逐飞鸿。点点书空。爱渠南去晓烟中。不似老人尘土里，一似痴聋。庭院晚来风。还过秋容。旧时与客绕珍丛。有酒不曾无客醉，欢与秋浓。
浪淘沙令|芳草此何时。两地相思。饥凰啼老碧梧枝。犹记笑逢沧海外，爱煞英姿。豪竹更哀思。我亦情痴。中年渐近恨难支。君且人前休白眼，听我弹词。
浪淘沙令|细雨做成秋。凉入心头。几回枯坐数更筹。彷佛旧时扶病夜，劝我添裘。药箧未曾收。空对茶瓯。似闻风动绣帘钩。待展灵旗招梦返，梦怕难留。
浪淘沙令|唱彻大江东。醉倒髯翁。星光黯淡月微蒙。欲问古来征战处，一阵飘风。雕丧几英雄。富贵悤悤。可怜显晦听天公。不及金山楼阁好，日日清钟。
浪淘沙令|楼上倚阑干，月在云端，轻烟蜚尽碧绡寒。肠断夕阳芳草外，山海漫漫。柳嫩不堪攀，欲寄应难，盘龙尘匣怨孤鸾。可惜婵娟今夜月，好共谁看。
浪淘沙令|薄暮峭寒分。罗簟香焚。粉墙留影弄微曛。一缕茶烟和梦煮，却又黄昏。曲曲画湘文。静掩巫云。花开花落负东君。嫌取花开花又落，都是东君。
浪淘沙令|六出绕庭中。野外云彤。斜斜整整舞长空。笑指青山头白了，似雨非风。归鹤失行踪。缟袂相逢。梁园授简夺天工。谁共梅花萧索也，人在楼东。
浪淘沙令|席地赏残红。少驻孤蓬。一春不奈雨和风。雨自无情风有恨，花片西东。云澹远峰浓。绿遍高桐。神仙知在此山中。万古消凝多少事，目尽晴空。
浪淘沙令|槛外是钟山，翠拥烟峦。山腰茅屋两三间。我却低头水上望，几个渔船。金粉记当年，裙屐依然。一春心事有谁怜。燕子误将王谢认，来往翩跹。
浪淘沙令|淡月掩金铺。凉到纱幮。吟秋小字刻庭梧。一夜霜娥刀尺急，剪尽湘芜。打桨尚江湖。倦听风蒲。花天梦影渐模糊。试向征鸿频致问，带得书无。
浪淘沙令|海上有仙山。东望漫漫。往来潮汐那曾闲。试问三清清几许，恼煞黄冠。倦鸟早知还。鹤唳遥传。闷来点笔写烟峦。犹有耐冬花一树，伴影松坛。
浪淘沙令|帘卷背银灯。冰簟铺平。遥天明月未三更。睡鸭香销花影上，衫袖凉生。莲漏一声声。珠露轻轻。飞来星火小流萤。最是多情蕉叶扇，欲却还停。
浪淘沙令|花影锁春眠。慵卷湘帘。墨痕浓染衍波笺。愁绪几番抛玉局，试卜金钱。袖惹水沉烟。小立风前。罗襦缓带瘦腰纤。楼畔垂杨空舞影，闲却秋千。
浪淘沙令|河岳有馀哀。枉自安排。当时碧血暗金阶。一自故乡成异域，梦里归来。七尺乞天埋。终老蓬莱。银屏珠箔向谁开。想得桨声灯影歇，冷落秦淮。
浪淘沙令|歌阕斗清新。檀板初匀。画堂新筑太湖滨。好是黄花开应候，聊宴亲宾。上客即逢辰。况是青春。上林开宴锡尧尊。今夜素娥真解事，偏向人明。
浪淘沙令|细雨洒无声。终日潮生。黄鹂不耐昼冥冥。却向枝头啼宛转，唤醒春阴。晚照满中庭。垂下湘云。蛛儿也解惜新晴。百尺游丝黏落絮，不碍红英。
浪淘沙令|河水发昆仑。浩浩泉源。余波九里润犹存。若问是谁家胄出，显德诸孙。今日在清门。玉季金昆。能时夏清与冬温。直得銮坡褒一字，华衮休论。
浪淘沙令|霞映玉颜红。花暖春融。清讴一曲座生风。吾自怜他他不觉，对面难逢。霜醉一林枫。人去台空。秋波流向越山东。千里梦魂飞不到，寒雨蒙蒙。
浪淘沙令|岁暮抵东京，心绪难平。却来银座听车声。一片尘嚣疑是梦，梦也分明。往事总堪惊，烽火寰瀛。当年雨雪此时晴。留得残躯舒老眼，异国风情。
浪淘沙令|晴翠尽销魂。抛尽晨昏。沉沉去雁黯无言。最是残春容易倦，又换寒暄。好梦不曾温。却惹创痕。不知是爱是愁根。检点眼波心上影，待与谁论。
浪淘沙令|乡思重欷献。独立踌蹰。是谁又道历更初。衰草寒云迷望眼，那是春乎。霜雪正盈途。家在西湖。迢迢谁与寄音书。凭仗东风为解冻，好觅双鱼。
浪淘沙令|曲槛绕红墙。画里年光。雁来时候梦潇湘。秋水蒹葭何处是，惆怅南塘。酒莫入愁肠。人在他乡。晚凉天气换新妆。佩紫簪黄佳节近，明日重阳。
浪淘沙令|秋色上帘栊。霜信难通。堤边砧杵塞边鸿。错认三春桃李放，绚烂东风。点缀到江枫。暮景霞烘。酡颜人醉绮罗丛。好趁多情流水去，诗句题红。
浪淘沙令|花落又花开。零落香埃。韶华总是被风裁。只有当时情味在，一衽幽怀。古木隐芳台。燕子徘徊。喃喃细语诉春哀。莫道今宵春去也，他日春来。
浪淘沙令|白玉篆银丝。两字珠玑。芳名留与后人知。斗大黄金磨灭尽，不铸相思。押尾带胭脂。兰草差差。风流豪侠想襟期。名士倾城偏印合，惜未同时。
浪淘沙令|七十二年翁。曾客吴中。清游占断水晶宫。几度藕花归棹晚，月渚烟钟。追记已陈踪。回首空蒙。凭高荒草夕阳同。欲问谢公歌舞地，落叶鸣蛩。
浪淘沙令|卷海海翻杯。倾动蓬莱。似嫌到处马头埃。雨洗御街流到我，吹向潮回。寒似雪天梅。安石榴开。绣衾重暖笑炉灰。料想东风还忆我，昨夜归来。
浪淘沙令|一夜响萧骚。玉碎珠跳。打篷声急浪花飘。比似芭蕉窗外雨，分外魂消。孤客太无聊。短鬓空搔。一灯明灭映船梢。今夕杭州应有梦，隔住江潮。
浪淘沙令|老绿杂丹黄。大地新装。联朋来作展重阳。具眼山灵应识我，前度刘郎。依旧玉华庄。抚槛思量。从来世道易沧桑。搅海鲸鲵方落网，喜入秋光。
浪淘沙令|君抱楚骚愁。湘水悠悠。高邱无女怨灵修。不怕蛟龙来攫取，吟向沧洲。一剑话从头。匹马燕幽。相期杀贼觅封侯。此手原来堪草檄，与子同仇。
浪淘沙令|填海恨难平。孤愤余生。眼前棋局太纵横。重过天津桥畔路，无数鹃声。梦雨几曾醒。瘦蝶伶俜。留春作计问谁成。消息花期无定准，多分飘零。
浪淘沙令|柳叶淡如烟。柳絮如棉。黄莺紫燕共缠绵。一片飞花斜日里，红过秋千。无语下珠帘。怕听啼鹃。闲愁枨触上眉尖。一曲琵琶浑不是，廿五冰弦。
浪淘沙令|故国乱山围，烟树依稀。崖峨片石碧云低。万里涛声来向晚，卷尽斜晖。铁缆绕危矶，欲上还迟。西风吹处势如飞。为恐江东留不住，锁着乌衣。
浪淘沙令|无计展眉头。秋在心头。暮天新雁起汀州。欲把远书交与寄，又怕沉浮。帘卷月如钩。累我凝眸。离怀渺渺水悠悠。料得有人同怅望，十二层楼。
浪淘沙令|芳意久阑珊。病卧江关。绿波芳草强留欢。盼得春来春又老，如此春寒。风雨更漫漫。烛灺香残。一声笛唱念家山。庭院无人花有泪，孤负雕栏。
浪淘沙令|沧海化桑田。沉醉苍天。算公丘壑老风烟。不必桃源寻往境，便抵神仙。国事付儿肩。猛着先鞭。陆沉倘起看他年。铸像若论功首在，也要巍然。
浪淘沙令|拥彗迓贤才。碣石宫开。钜公何止有辛隗。乐毅功成逃死去，总为嫌猜。烟树蓟门隈。容我徘徊。昭王骏马并成灰。拟访酒人燕市散，日落金台。
浪淘沙令|绿树暗长亭。几把离尊。阳关常恨不堪闻。何况今朝秋色里，身是行人。清泪浥罗巾。各自消魂。一江离恨恰平分。安得千寻横铁锁，截断烟津。
浪淘沙令|多病遏流年。撼户风森。铁函事史不须传。堪叹贱儒身手健，荒冢争穿。谁与斗尊前。检点平生。足根空带九州烟。三尺桄榔寒曳杖，暄负南檐。
浪淘沙令|寒雨太连绵。一抹江天。广陵钟断夜无眠。何事秋声吹不了，长打窗前。酒后转凄然。著处堪怜。故乡只在睡乡边。好嘱梦儿归去也，片刻团圆。
浪淘沙令|楼上久踟躇。地远身孤。拟将憔悴吊三闾。自是长安日下影，流落江湖。烂醉且消除。不醉何如。又看暝色满平芜。试问寒沙新到雁，应有来书。
浪淘沙令|秋色满东篱。露滴风吹。凭谁折取泛芳卮。长是年年重九日，苦恨开迟。因记得当时。共捻纤枝。而今寂寞凤孤飞。不似旧来心绪好，惟有花知。
浪淘沙令|皓魄满窗前。不照人圆。离魂真欲上青天。只为分巢双燕小，破尽宵眠。何计慰高年。日薄虞渊。时来甥馆问鱼笺。甚日浣花溪畔水，准送归船。
浪淘沙令|醉胆望秋寒。星斗阑干。小窗人影月明间。客里不知归是梦，只在吴山。行路自来难。长铗休弹。黄尘到底涴儒冠。一片白鸥湖上水，闲了渔竿。
浪淘沙令|飞出一帆轻。远阁如汀。西湖到了玉田生。来吊三生飘泊处，水瘦花冥。名字满春泠。句写鸥曾。白云无恙古今情。小影绿波还认得，也似前清。
浪淘沙令|极目小楼东。彩彻残虹。惊秋孤雁咽长空。渔笛一声烟水绿，两岸丹枫。夜色浸帘栊。愁倚西风。萧疏景色别离中。秋月春风长不老，减了腮红。
浪淘沙令|却立看梳妆。暗惹衣香。下楼携手坐西廊。良会乍圆光怕别，袖掩啼眶。是处最难忘。那不思量。路儿争比意儿长。判把勤勤心一片，抛与璚窗。
浪淘沙令|帘卷百花香。柳线飘飏。莺梭燕剪往来忙。二十四番风信里，几许韶光。一咏一倾觞。酒涤诗肠。揉花斗草赛芬芳。流水落花飞絮舞，都是文章。
浪淘沙令|玉枕惯欹倾。薄醉初醒。拭将梦眼半瞢腾。人语无闻灯影淡，鼓已三更。檐际雨淋铃。不耐人听。何来哀雁又声声。便不寻思当日事，也勾伤情。
浪淘沙令|蹙损远山眉。幽怨谁知。罗衾滴尽泪胭脂。夜过春寒愁未起，门外鸦啼。惆怅阻佳期。人在天涯。东风频动小桃枝。正是销魂时候也，撩乱花飞。
浪淘沙令|秋景十分清。玉漏三更。吹箫故作断肠声。促织不嫌人寂寞，替诉离情。宛转睡难成。泪眼盈盈。玉颜底事要飘零。南国相思红豆子，记得分明。
浪淘沙令|支艇大洋西。笑汝能飞。泠然列子是耶非。指点绿杨城郭近，道是巴黎。云压小眉低。回首凄迷。吹箫拔宅待何时。我本大罗天上客，何限依依。
浪淘沙令|江树暮鸦翻，千里漫漫。斜阳如在有无间。临水也知颜色好，只是将残。秋色陌头寒，幽思无端。西风来易去时难。一夜杜鹃啼不住，血满关山。
浪淘沙令|吟淡口脂痕。泪也纵横。亦狂亦侠亦温文。一卷临风开不得，人瘦三分。梦醒转沉吟。细剔龛灯。词家从不觅知音。辛苦痴怀何用诉，似我秋心。
浪淘沙令|苍翠耸层峦。苔磴跻攀。重来梵刹访香山。三径白云秋色冷，岩桂香残。幽壑水潺潺。六月犹寒。缤纷花雨散旃檀。一杵晚钟斜日里，落叶声干。
浪淘沙令|好梦几番惊。花又凋零。东风难记许多情。病雨伤春忙过了，一事无成。空对晚山青。眉影分明。却教私语向银屏，燕子飞来人不见，徙倚空亭。
浪淘沙令|罗幕晚凉轻。叶叶秋声。琅玕移影北窗明。懒剔银灯花自落，素卷纵横。底事暗心惊。旧日云英。槛鸾团凤可怜生。何日西风吹梦蝶，飞度愁城。
浪淘沙令|风暖翠烟飘，残雪都消。游丝百尺堕晴霄。可惜春光容易过，又近花朝。驱马第三桥，芳意萧条。竹林浑未放夭桃。瘦尽城南千树柳，不似宫腰。
浪淘沙令|人静橹声柔。惊起闲鸥。楼台倒影晚烟浮。火树银花明月里，真到瀛洲。回首忆前游。顿触离愁。蓬窗同倚话绸缪。清景依然人两地，湖水悠悠。
浪淘沙令|一曲倚铜琶。浊酒能赊。醉来才卷绿窗纱。不听秋声吹落叶，忘却天涯。琴剑负年华。鬓影空嗟。思量佳节近黄花。海燕别人何处去，一样无家。
浪淘沙令|麝墨扫云烟。艳谱金荃。春风香洒笔花鲜。却好旗亭人赌唱，绝妙词笺。一字一珠连。绮语缠绵。蓬莱阁近大罗天。翠耸遥山山万叠，合住吟仙。
浪淘沙令|飞絮燕泥香。人立回廊。新萍点绿满池塘。抛尽榆钱千万个，难买春光。小苑近昏黄。树杪斜阳。残霞暮霭两茫茫。高下乱鸦归去也，触目思乡。
浪淘沙令|啼鸟报春分。唤醒梨魂。青山江上替眉颦。一阵落红风过处，流水无人。病久歇芳尊。难遣黄昏。倩谁呼梦劝温存。分付绿筠帘底月，莫入重门。
浪淘沙令|残局不胜哀。此恨难排。无情明月照空阶。一夜令威思往事，化鹤重来。灵气岂终埋。满眼蒿莱。雄图京口几时开。不信东南形胜好，浩浩江淮。
浪淘沙令|潇洒水云乡。乐事难忘。凤书无奈又相将。绕屋江梅犹未白，简上飞霜。小住正何妨。院院秋香。今朝何处按伊凉。一曲一杯千万意，地久天长。
浪淘沙令|藓绿蚀吴钩，旧恨难酬。五陵孤负少年游。笔底风云浑气短，只写春愁。花瓣锦囊收，抛葬清流。人间无地可埋忧。好逐仙源天外去，切莫回头。
浪淘沙令|风静夜泠泠。何处箫声。听来历历韵分明。最妙一枝斑竹好，入耳偏清。衙鼓点轻轻。已报初更。露华如水洗中庭。且喜窗前明月满，背了红灯。
浪淘沙令|幽籁转虚廊，落叶敲窗。无端陈恨费思量。待向枕函寻断梦，梦也凄凉。不语对残釭，清泪凝霜，薄寒疏雨夜初长。屈指暗惊秋过半，明日重阳。
浪淘沙令|吟咏是家风。笑煞而翁。爨烟不起句矜工。痴绝又看痴种继，蠹产书中。格律那沉雄。应恕儿童。乌丝须界写笺红。寄与长安潦倒客，一展眉峰。
浪淘沙令|按拍倚新声。字字轻清。春寒春困几多情。付与双鬟花外唱，一样娉婷。名已著瑶京。未破愁城。章台柳色怕凋零。红粉青衫今古恨，误了聪明。
浪淘沙令|山岳拥貔貅。坚垒何愁。黄河落日滚寒流。敌岸阵云旗惨澹，羯鼓将休。失土几时收。极目筹谋。从戎我欲复神州。深恨蛾眉陈武略，空羡戈矛。
浪淘沙令|白玉莹肌肤。轻衬罗襦。凤凰冈上锦千株。任是崇龟工墨妙，香味难图。百果更谁如。羞杀杨卢。品题犹说蔡君谟。蠲渴延年还补髓，一罐醍醐。
浪淘沙令|云叶弄轻阴。屋角鸠鸣。青梅著子欲生仁。冷落江天寒食雨，花事关情。池馆昼盈盈。人醉寒轻。一川芳草只销凝。时有入帘新燕子，明日清明。
浪淘沙令|乳燕渺天涯。春在谁家。宵来凉意透窗纱。禽语隔帘疑碎玉，起试新茶。直北鼓鼙哗。风鹤如麻。而翁念汝有惊嗟。眠食千金勤自保，惜取韶华。
浪淘沙令|尽日倚危阑。触目凄然。乘高望处是居延。忍听楼头吹画角，雪满长川。荏苒又经年。暗想南园。与民同乐五门前。僧院犹存宣政字，不见鳌山。
浪淘沙令|楼阁五云中。七宝玲珑。重归天上不相同。忽忆外家诸女伴，絮语东风。瑶草玉阶红。一道垂虹。漫山翠柏闲丹枫。旧日人闲鸡与犬，谢却樊笼。
浪淘沙令|独饮对辛盘，愁上眉弯。楼窗今夜且休关。前度落红流到海，燕子衔还。书贴更簪欢，旧例都删。到时风雪满千山。年去年来常不老，春比人顽。
浪淘沙令|瘦损病馀身。容易愁春。梅花喜见一枝新。倚竹凌寒凝望久，意化闲云。罗扇掩歌唇。听去含嗔。魂随飞絮落溪津。看到青山山缺处，涌出冰轮。
浪淘沙令|判谢却韶华。细雨梨花。女郎山下梦还家。六亩屏欹三径掩，不似天涯。庭树欲栖鸦。渐暝窗纱。四弦何处拨琵琶。拍遍伊凉惊入破，飒飒风沙。
浪淘沙令|三十六鸳鸯，睡损秋光。个侬贪耍未成妆。借得邻家新艇子，荡桨横塘。莲子怕空房，绿扇凋伤。纤纤偏爱小红香。说道菱花能向日，且弄斜阳。
浪淘沙令|梧叶碧痕流。箫谱凉修。疏花篱落两般秋。琴趣愔愔图画里，忘了闲愁。有约返罗浮。梅蕊香稠。垂虹雪意压归舟。合付小红低唱个，水调歌头。
浪淘沙令|花柳漫凝眸，谁与同游，晓妆无力倚珠楼。望断天涯眉黛锁，减尽风流。燕舞触帘钩，絮语轻柔，纤纤闲整玉搔头。怕听子规啼不住，搅动离愁。
浪淘沙令|虚运一周天。消息乾坤。阴阳升降月华鲜。铅汞点就七千数，渐入功圆。锻炼体绵绵。放下周全。正当子午罢抽添。八万四千功行满，顿了神仙。
浪淘沙令|穷尽卖文钱。拥雪高眠。近来生计等秋蝉。经卷药炉萧瑟甚，斗室如船。消息问梅边。蜡屐无缘。嫣红双穗烛花然。次第春风还到也，明日新年。
浪淘沙令|日迟芳甃，声停玉漏。东风种出双红豆。好韶光偏是，春瘦花瘦人瘦。重帘不卷香微透。频添红袖。小池风软闲春昼。镜奁依旧。波皱云皱眉皱。
浪淘沙令|祝寿庆生申。德日维新。期颐眉寿寿长春。五福三灵禄永永，长寿仙人。遐算等庄椿。□德康宁。年年欢会笑欣欣。岁岁仰依□寿域，彭祖广成。
浪淘沙令|倾国与倾城。袅袅盈盈。歌喉巧作断肠声。看尽风光花不语，却是多情。家近董双成。三妙齐名。谁教蜂蝶漫经营。留取无双风味在，真是琼英。
浪淘沙令|门外柳条黄。细草生香。落梅风里雪飞扬。春暧冰消溪上水，陇麦初长。山色澹斜阳。暮霭苍苍。树头新月露微茫。人醉草堂呼不起，梦熟羲皇。
浪淘沙令|记得昔同游。杨柳湾头。落花流水两悠悠。莫道春愁禁不起，还是春愁。欸乃橹声柔。梦也难留。轻寒翠被冷香篝。睡起斜阳明雉堞，错认杭州。
浪淘沙令|香雾湿汍澜，乍试衣单。小楼消息雨珊珊。斜卷珠帘人病起，无奈春寒。愁思已无端，又减华颜。年年几见月团圆。燕子不来花落去，莫倚阑干。
浪淘沙令|冷艳倚娉婷。幽梦难寻。临来素月写空明。何处珊珊遗佩影，浸入梅魂。红袖并轻盈。小立闲庭。东风几许最关情。索笑相逢知近远，一片云横。
浪淘沙令|宝塔十三层。楼观飞惊。清凉世界住飞琼。藐姑射仙冰雪貌，玉佩瑽琤。巧制太轻盈。细缕坚冰。六鳌海上势崚嶒。看到雪消明月夜，万点寒星。
浪淘沙令|门外绿杨堤，有个莺啼，声声传恨入幽闺。闺里佳人惊睡起，泪湿眉低。莫把此情题，天也悲凄，沧江东下夕阳西。华发不知人别苦，随意萋萋。
浪淘沙令|金匼霭沈檀。佩拥珊珊。玉儿殢酒怯凭阑。十道犀帘都放下，还病春寒。修竹袖罗单。粉蠹香残。停桡重问小长干。一片青荷中妇镜，瘦了文鸾。
浪淘沙令|天水劫云庵。远胜精蓝。云朋霞友日常参。恰似栽松招引鹤，岂是贪婪。若肯悟清谈。管有香甘。田园分付与儿男。欲住蓬瀛先改作，落魄婪耽。
浪淘沙令|若木老槎枒。海岛成洼。蛟龙砺角虎磨牙。冤血殷红流不尽，化作秋花。月落素馨斜。一梦繁华。可怜五季帝王家。城外青山山外路，乱骨如麻。
浪淘沙令|山尽两溪头。水合天浮。行人莫赋大江愁。且是芙蓉城下水，还送归舟。渔雁两悠悠。烟断云收。谁教此水却西流。载我相思千点泪，还与青楼。
浪淘沙令|今日□筵中。酒侣相逢。大家满满泛金钟。自起自斟还自饮，一笑春风。传与主人翁。权且饶侬。侬今沈醉眼朦胧。此酒可怜无伴饮，付与诸公。
浪淘沙令|残照不回头。睇燕危楼。无心秋色有心愁。尽眼垂杨千万缕，踠地丝休。重叠报章留。黯淡银钩。榆钱飞尽麦人收。长是断无人见处，芳草悠悠。
浪淘沙令|我有一张琴。随坐随行。无弦胜似有弦声。欲对人前弹一曲，不遇知音。夜静响琤轰。神鬼俱惊。惊天动地若雷鸣。只候功成归去后，携向蓬瀛。
浪淘沙令|新月映眉妆。露滴花房。香风暗透薄罗裳。何处清音偏著耳，恰在东墙。切切指生香。韵雅悠扬。凄凄楚楚断人肠。流水调高人不见，遥隔长廊。
浪淘沙令|衰柳白门湾，潮打城还。小长干接大长干。歌板酒旗零落尽，剩有渔竿。秋草六朝寒，花雨空坛。更无人处一凭栏。燕子斜阳来又去，如此江山！
浪淘沙令|夜雨做成秋，恰上心头。教他珍重护风流。端的为谁添病也，更为谁羞。密意未曾休，密愿难酬。珠帘四卷月当楼。暗忆欢期真似梦，梦也须留。
浪淘沙令|黄道雨初干。霁霭空蟠。东风杨柳碧毵毵。燕子不归花有恨，小院春寒。倦客亦何堪。尘满征衫。明朝野水几重山。归梦已随芳草绿，先到江南。
浪淘沙令|风叶走庭阶。月上书斋。隔墙寒影舞松钗。数尽残更人不寐，无奈幽怀。酾酒断溪涯。题遍苍崖。病来耽误几青鞋。不待一分林下福，也共时乖。
浪淘沙令|清泪落昏笳。望断香车。一春心事托莺花。莺渐老时花欲尽，芳草天涯。归也已无家。苌楚猗傩。残云依水不成霞。飞絮乱吹斜日落，风雨啼鸦。
浪淘沙令|话别月明中。几阵霜风。潮声帆影忒匆匆。不管离人情恋恋，吹送孤蓬。天晓望云峰。心事相同。花开姊妹正初红。此去前途逢雁字，系帛休空。
浪淘沙令|鹃语最分明。唤梦谁醒，有流莺处有春情。花底间关啼不住，可是双声。丝雨入帘轻。灯外愁生。小鬟低怨说三更。红晕镜潮羞病颊，幽思盈盈。
浪淘沙令|十二碧阑斜。六扇红纱。隔窗曾记唾余霞。昨夜东风吹淡了，一树梨花。春梦剩些些。那角帘遮。小桃开落谢娘家。溜却玉钗浑不管，爱亸双鸦。
浪淘沙令|何用买春钱。拥褐闲眠。劳生身世蜕中蝉。一枕双溪明月路，三版风船。愁信到鸥边。云水沿缘。东风有约且欢然。孤竹乱山残酒醒，明日新年。
浪淘沙令|渤海早安澜。皓月临关。何来白浪打苍岩。应是玉龙行雨罢，卷甲东还。暗想十年前。雨雪连天。艨艟衔尾向幽燕。残霸西风何处也，潮水无言。
浪淘沙令|玉立水云乡。尔我相忘。披离寒羽庇风霜。不趁白鸥游海上，静看鱼忙。应笑我凄凉。客路何长。犹将孤影侣斜阳。花底鹓行无认处，却对秋塘。
浪淘沙令|玄牝少人通。说与诸公。休言南北与西东。不在四维并上下，不在当中。阖辟妙无穷。天地根宗。生生化化运神功。动静机缄应不息，广纳包容。
浪淘沙令|寒雨一宵零。风飐疏镫。玉阶凄咽暗蛩声。镜里朱颜如许瘦，欲诉谁听。掩抑不胜情。泪脸波横。妾身原是月分明。怨煞悤悤嘶骑去，花落春城。
浪淘沙令|天末起凉风。云气匆匆。如今何处有英雄。独佩一壶溪上去，秋水澄空。绝壁耸云中，倒挂青松。醉歌汉殿与秦宫。日现山西留不住，目送飞鸿。
浪淘沙令|一腹贮千愁。长夜悠悠。自怜要妙美宜修。谣诼忽然来众女，泪洒芳洲。诗狱苦埋头。时俗昏幽。男儿不虏便为侯。铸得铁锥长尺五，愿子同仇。
浪淘沙令|节序忽惊心。重九将临。四时悲乐总由人。若使椿萱今健在，佳节堪欣。椿树又凋零。一载悲生。黄花开处最伤神。从此莫将佳节唤，唤作萧辰。
浪淘沙令|高下乱云横。一霎涛惊。狂飙闪电海如倾。渐渐风雷消散了，还我澄泓。霞照远山明。岛屿秋清。向来埼曲碧澜泠。沙嘴当前潮落处，楼阁蜃生。
浪淘沙令|初霁晚凉天。皓魄冰悬。湖平铺镜好行船。夜静远岚溶淡墨，别样澄鲜。洌骋思悠然。风月无边。一篙轻划万顷烟。遥舣酒帘灯火处，楼外楼前。
浪淘沙令|烟外柳丝丝。雨困云痴。长亭秋老又多时。别后飘零谁更管，人隔相思。风已不禁吹。腰弱难支。章台青袅一枝枝。曾是旧游攀折处，应惜芳菲。
浪淘沙慢|梦仙到吹笙路杳，度𪩘云滑。溪谷冰绡未裂。金铺昼锁乍掣。见竹静梅深春海阔。有新燕帘底低说。念汉履无声跨鲸远，年年谢桥月。曲折。画阑尽日凭热。半蜃起玲珑楼阁畔，缥缈鸿去绝。飞絮扬东风，天外歌阕。睡红醉缬。还是催寒食看花时节。花下苍苔盛罗袜。银烛短漏壶易竭。料池柳不攀春送别。倩玉兔别捣秋香，更醉蹋千山冷翠飞晴雪。
浪淘沙慢|暝寒送繁霜覆水，暗雨啼叶。檐铎敲愁乍急，帷镫颤影旋灭。剪不断连环春绪叠。是当日鸾带亲结，问故径蘼芜梦何许，前尘竟抛撇。凄切。锦书寄远终辍。念玉几金床西风夜，缥缈胡雁咽。嗟揽断罗裾，宁信长别。恨肠寸折，明镜前掇取中心如月。却刬连峰平于垤。黄尘拥巨川顿竭。怒雷起玄冬还夏雪。更千岁倚杵天摧，厚地坼，深盟会与缠绵绝。
浪淘沙慢|送春处，繁樱溅袂，茂树张幄。山碧愁眉暗学，颜赪素手屡握。乍蝶怨莺痴浑忏却。镇慵对玉镜梳掠。念抱影分香旧情事，缠绵梦中约。今昨，酒边几度哀乐。叹岁岁天涯飘沦惯，看絮翻当萼。嗟密锁侬心，君是灵钥。此恩岂薄，凭向阳留取丹心葵藿。蛾茧丝丝重重缚，深盟到地倾海涸。易分散圆规谁铸错。恍尘世一枕游仙，蚁梦觉，斜阳正在阑干角。
浪淘沙慢|倚阑处，香抛麝粉，翠减红药。雏燕平芜漫掠。浮花浪蕊如昨。恁飞舞呢喃栖画阁。有轻絮细扑帘幕。念绣陌钿车去何所，记曾误芳约。飘泊。绿萍点点谁托。更树底鹃啼，莺声老苦了人未觉。教梦入愁边，莫引清酌。岁华暗促，问瞬归行锦，山涯天角。无计安排心头恶。扪襟袖酒痕易驳。算衣带容光同瘦削。甚临水也照僝颜，尽寂寞，人间暗怨东风薄。
海棠春|闲阶踏遍怜华足。偏懊恼春愁成曲。簇簌敛桃笙，展向U毫褥。隔墙唱彻丝和肉。残梦断琮琤寒玉。漫卷绣帘听，孤闷吹豪竹。
海棠春|鸳鸯楼角黄昏雨。听断续细腰香杵。鸳枕冷冰蚕，檐外风铃语。萧郎今夜兰台去。偏无赖三通谯鼓。红泪点罗衣，销黦难寻麈。
海棠春|绿杨庭院东风足。透梵宇回廊千曲。蕃骑簇金屏，簟拂寒蛩褥。云鬟掩映夫容肉。新睡起一痕红玉。小胆怯空房，风动萧萧竹。
海棠春|梧桐月暗人无影。私瞰处旧愁都醒。灯晃背湘帘，玉堕春波冷。金钗卸向银华镜。拂拭久绿云犹整。箫局漫熏衣，几度添宫饼。
海棠春|朔风剪出鹅毛片。柳絮与梅花相见。木落万山空，正大江如练。红炉拨尽寒犹战。况夜夜玉壶添箭。耐得岁寒心，又苦桃花面。
海棠春|韩冯啄破秋千影。琼扇里春酲初醒。半晌卸金虫，小试兰汤冷。后堂憎杀青铜镜。怕照见云鬟未整。莫道少人窥，天上堆金饼。
海棠春|嫩晴还更宜轻雨。最好处欲开未吐。一点聘梅心，千古凭谁语。脸霞晕锦娇人处。肯浪逐红围翠舞。银烛莫高烧，春梦无多许。
淡黄柳|寒蝉乍咽，桥外停兰楫。一带江村残雨歇。听到五更欲断，淡月萧疏又秋色。这时节，梦儿乍成得。橹声苦响偏急。记乌衣巷柳曾相识。卷起孤蓬，迢迢往事，一树无情自碧。
添声杨柳枝|空阶冷雨湿胭脂。减芳姿。终宵不断泪千丝。为谁痴。却似绣帏新睡足。欹红玉。一腔幽恨没人知。可怜时。
添声杨柳枝|抱月飘烟一尺腰，掌中娇。晚出闲庭整翠翘，摘红蕉。珠露穿丝交影细，蜘蛛坠。寻思七夕是今朝，转无憀。
添声杨柳枝|短槛疏棂感岁华。思交加。沧波无际暮云遮。月初斜。好是凭阑人未老，鬓如鸦。江南消息隔天涯。问梅花。
添声杨柳枝|台南见，柳枝。台北见，柳枝。日射平台朝露晞。断蝉嘶。柳枝。人不归。柳枝。雁飞回。柳枝。愁到霜腓百卉时。挽空丝。柳枝。
添声杨柳枝|白雪梨花红粉桃。露华高。垂杨慢舞绿丝绦。草如袍。风过小池轻浪起，似江皋。千金莫惜买香醪。且陶陶。
添声杨柳枝|春到江南柳花多，曲尘波。刘郎浦口唱渔歌，好婆娑。一片前山刚泼墨，晚云拖。呼儿料理旧青蓑，看如何。
清商怨|秋阴时晴向暝，变一庭凄冷。伫听寒声，云深无雁影。更深人去寂静。但照壁孤灯相映。酒已都醒，如何消夜永。
清商怨|愁深春水较浅。负花风妍暖。送别经时，天涯魂梦远。垂杨翠缕漫剪。付杜宇一枝春晚。盼煞归期，离亭长更短。
清商怨|城上鸦啼斗转。渐渐玉壶冰满。月淡寒梅，清香来小院。谁遣鸾笺写怨。翻锦字叠叠如愁卷。梦破胡笳，江南烟树远。
清商怨|为怜三唱霜凝白。相对悲愁客。玉羽云翎，雪映书窗色。不是樊笼标格。俨有意无声拍拍。飞荡西风，恐升去旌阳宅。
清平乐|池塘春草。去恨何时了。花影偏多人面少。一样宫梅娇小。相思旧曲琵琶。低徊新月窗纱。何况飞琼伴侣，萦怀咏絮才华。
清平乐|春来秋去。往事知何处。燕子归飞兰泣露。光景千留不住。酒阑人散忡忡。闲阶独倚梧桐。记得去年今日，依前黄叶西风。
清平乐|万雷鸣缶，闲煞谈天口。日饮亡何浇一斗，拚送流年如酒。短歌自答疏狂，惊尘不到鸥乡。消得晚凉滋味，不辞坐尽斜阳。
清平乐|松涛深雾。夹峙高岩古。出峡偶成奔溅处。石啮舷边如怒。清秋万里晴江。斜阳俯仰篷窗。海峤微茫画里，凭谁认取思量。
清平乐|牡丹花落。梦里东风恶。见说君家红芍药。尽把春愁忘却。隔墙百步香来。数丛为我全开。拚向彩云堆里，醉时同卧苍苔。
清平乐|八音消歇，我自鸣孤拍。UU任他雄虺舌，夺得楚骚残魄。春风喜绽芳华，斜街无复笼纱。何意梦中小草，而今绿到天涯。
清平乐|缘何飘下，苍昊何情也？香艳丛中娇日夜，遽尔孤零一把。拾来供在吟边，不愁风雨侵前。重酿绮词甜梦，凭君还我韶年。
清平乐|江沙带湿。莎露和烟泣。落日欲低红未入。悄悄暮峰凝立。疏林秀色荒寒。频频驻骑回看。应是梧桐影下，秋风蹙碎眉山。
清平乐|吹箫自问。难道无缘分。细柳丝丝多结恨。系马斜阳远近。怜才多少情钟。沉思泪影重重。何事魂销肠断，还期梦里相逢。
清平乐|辔摇衔铁。蹴踏平原雪。勇趁军声曾汗血。闲过升平时节。茸茸春草天涯。涓涓野水晴沙。多少骅骝老去，至今犹困盐车。
清平乐|槐庭元老。四海真师表。曲为故人敦久要。隔巷不嫌时到。虚堂已入凉飔。一觥为寿何辞。看即关河恢复，千秋永辅淳熙。
清平乐|幽贞如许。只合空山住。梦影愁痕无著处。一片潇湘烟雨。墨云吹堕生绡。清香暗袭吟毫。移挂琴U斜侧，夜凉伴读离骚。
清平乐|沉沉夜雨。梦也难寻去。留得残釭和影语。香冷药烟一缕。隔窗花漏迟迟。替人暗续相思。央及红鳞六六，莫将病诉伊知。
清平乐|宵长人静。刮地东风紧。冷逼罗帱眠未稳。难遣离愁千顷。起来闲倚窗纱。夜深谁拨琵琶。听得小鬟私语，月钩初上梅花。
清平乐|曙光微透。月隐西山后。朱总银锄挥舞骤。奋与荒山■斗。银锄惊抖群峦。喊声震栗三山。身后兵民百万，同心劈地开天。
清平乐|环肥燕窄，同领风骚客。日日饱餐朱古力，正是佳人节食。瑜珈修个娉婷。易筋当作真经。莫使花容憔悴，非公少对银屏。
清平乐|江山残照。落落舒清眺。涧壑风来号万窍。尽入长松悲啸。井蛙瀚海云涛。醯鸡日远天高。醉眼千峰顶上，世间多少秋毫。
清平乐|云情海思。负我寻春意。解佩量珠今已矣。彩笔欲抛还未。溪边杨柳青青。红楼稳贮娉婷。我亦梦中识路，全神注定卿卿。
清平乐|烟波深处。占断溪山趣。逢着忘机闲伴侣。旋斫锦鳞烹煮。隔船相唤相呼。瓮头酒尽须沽。醉后都忘尔汝，生来不识荣枯。
清平乐|凤箫声度。十二瑶台暮。开遍琼花千万树。才入谢家诗句。仙人酌我流霞。梦中知在谁家。酒醒休扶上马，为君一洗筝琶。
清平乐|莺来燕去，宋玉墙东路。草草幽欢能几度，便有系人心处。碧天秋月无端，别来长照关山。一点恹恹谁会，依前凭暖阑干。
清平乐|西风袅袅。吹老宫前草。一幅鲛绡都湿了。清泪不知多少。夜深月暗灯昏。庭槐乱落纷纷。莫道君王难见，有人朝夕承恩。
清平乐|孤筇双屐。栗里还彭泽。烂熟白家长庆集。不是陶公生客。推敲拈断吟髭。负他鸟去云归。到眼只余一笑，南山正满东篱。
清平乐|霜红树树。指顾临江渡。重阳近也风和雨。疑是杏花村路。人家几处山城。城外秋江做晴。潮长更须潮落，打鱼人在鸥汀。
清平乐|碧纱轻动。似怯银钩重。几夜行云谁与共。羞对被池双凤。西风铅泪抛残。垂垂花影侵阑。检点合欢罗带，他时好倩人看。
清平乐|东瀛三月。柳絮飘如雪。无奈故人成永诀。听取数声啼鴂。灯前旧帙频开。字间偏引离怀。忆共剪烛难再，梦魂岂得重来。
清平乐|云绯烟碧。桃柳芳堤直。花下羽觞飞绮席。邀得春申佳客。春来湖上如何。春风春草春波。记得年时萍聚，陆郎一曲清歌。
清平乐|青松偃蹇。不受春风管。松下幽人心自远。惊怪人间日短。微茫云海蓬莱。千年一度春来。争信门前桃李，年年花落花开。
清平乐|麒麟天上。每向人寰望。何处月明珠在蚌。更喜好风吹长。堂前学语牙牙。挽须戏问阿U。家住藏园旧里，闲来试斗尖叉。
清平乐|笙歌宛转，台上吴王宴。宫女如花倚春殿，舞绽缕金衣线。酒阑画烛低迷，彩鸳惊起双栖。月底三千绣户，云间十二琼梯。
清平乐|静香真色。花与人争白。属玉双飞烟月夕。点波一奁秋碧。翠罗袖薄天寒。笛声何处关山。手捻一枝春色，东风怨入江南。
清平乐|蓦然如醉，叠枕和衣睡。却忆去年今日事，画烛替人垂泪。月明依旧房栊，U帷寒减香筒。剩得一枝梧叶，能禁几日秋风。
清平乐|西园啼鸟。留得春多少。客里情怀无日好。愁损连天芳草。博山灰冷香残。微风吹满银笺。卓午花阴不动，一双蝴蝶团圞。
清平乐|去年今日。云压天凄切。杨柳条条桥畔折。死别生离片刻。从今短簿无缘。空闺月冷霜寒。谁遣辰钟敲醒，一场春梦难圆。
清平乐|庭园一角，秋枣因谁落？两小分甘推与捉，不怕黄花猜着。人生百种因缘，难忘只有童年。愿借天朝好梦，简单回到从前。
清平乐|承平旧馆。少日和天远。欢梦匆匆容易断。芳草夕阳寻遍。几回说与登临。朅来不绝余心。故国百年人事，当时直到如今。
清平乐|愁云不解，人在行云外。一夕三星长百拜，障扇还羞风采。春无消息谁描，青环珠佩轻抛。未是无花怜见，见花转觉难饶。
清平乐|回廊一一。径窄衣衫逼。飞燕穿将帘子入。犹认寻常巷陌。柳丝难绾春情。一池浅涨浮萍。池上莫教回首，杜鹃低唤声声。
清平乐|轻姿傅粉。学得偷香俊。百紫千红人未问。先与芳心折损。一生天赋风流。不知节去蜂愁。堪笑庄周老子，将身梦里追游。
清平乐|怕看风色。掩户眠高阁。索索尘沙窗隙落。睡也怎生唾得。春来不信春来。花开不信花开。窗外绛挑一树，无言落满空阶。
清平乐|从来清瘦。更被春僝僽。瘦得花身无可有。莫放隔帘风透。一枝相映孤灯。灯明不似花明。细看横斜影下，如闻溪水泠泠。
清平乐|屏山斜展。帐卷红绡半。泥浅曲池飞海燕。风度杨花满院。云情雨意空深。觉来一枕春阴。陇上梅花落尽，江南消息沈沈。
清平乐|春光欲暮，寂寞闲庭户。粉蝶双双穿槛舞，帘卷晚天疏雨。含愁独倚闺帏，玉炉烟断香微。正是销魂时节，东风满院花飞。
清平乐|银云一片。云外流晴电。风里罗衣容易卷，刚被冷萤窥见。来寻竹下新凉。个人先到兰房。浓爇小炉檀炷，负它自在荷香。
清平乐|看花赌酒。乐事何年又。门巷销魂重插柳。细雨禁烟时候。庭中明月团圞。天涯芳草纤绵。夜夜小楼春梦，随风飞度关山。
清平乐|春风倾倒。京洛春回早。走马章台人未老。金翠鹓雏更好。安排美景良辰。放教花柳搀新。谁似君家池馆，又添丹桂灵椿。
清平乐|芳滋上苑。此际光风转。刻玉攒金花宛宛。肯共蒿莱相溷。甘于深谷潜藏。无言独抱幽香。江海久无骚客，为谁犹待新霜。
清平乐|隐居石下，如戴三山者。龙伯来驱惊走马，可笑蜗头主霸。斯虫亦向吾咍丈夫何苦来哉。岂异螟居蚊睫，更夸蚊息如雷。
清平乐|齐心藕意，下九同嬉戏。两翅蝉云梳未起，一十二三年纪。春愁不上眉山，日长慵倚雕阑。走近蔷薇架底，生擒蝴蝶花间。
清平乐|炎天畏景。午漏那堪永。何苦相仍愁簿领。短壑清溪牵兴。瑶台月下曾逢。何由却睹冰容。一笑为驱烦暑，故人元是清风。
清平乐|幺弦写意，意密弦声碎。书得凤笺无限事，犹恨春心难寄。卧听疏雨梧桐，雨馀淡月朦胧。一夜梦魂何处，那回杨叶楼中。
清平乐|偶来津馆，望里冰花满。月白梦回鸡不管，只觉铜壶缓。云芽细煮孤铛，蓬山隔了层城。任说铁肠难挽，泪痕还到银筝。
清平乐|轻轻却暑。只是些儿雨。喜看新抽麻与苎。他家烟水墅。晚山放出青青。是谁簸弄阴晴。老子何时去也，祗应露湿金茎。
清平乐|絮飞烟瞑，昼永闲庭静。一霎蕙风吹梦醒。帘外日扶花影。无端乍倚西楼，鸠声唤起春愁。纵有垂杨万缕，几曾系住行舟。
清平乐|妒红欺绿。轻浪潮温玉。鸾袖卷香金UU。娇怯未消寒粟。锦衾初罢承欢。宿妆微褪香弯。醉眼乍松还困，断云犹绕巫山。
清平乐|石田茅屋。老去安耕读。门外春风芳草绿。容我倒骑黄犊。前村风雨催归。垂杨吹断柔丝。两手按翻箬笠，一身抖乱蓑衣。
清平乐|须眉如雪。来此看风月。多谢园公怜久别。为我殷勤小摘。今朝鸟语关关。昨宵山雨潺潺。到处烟花似海，春游赖有身闲。
清平乐|新来酒户。想胜看花处。带得春行平壤路。同笑同歌同住。滦阳却近山家。芒鞋夜夜丹霞。流水落花归思，苍烟白石生涯。
清平乐|吹香嚼蕊。独立东风里。玉冻云娇天似水。羞杀夭桃秾李。如今见说阑干。不禁月冷霜寒。垄上驿程人远，楼头戍角声干。
清平乐|小簃深坞。香在人双处。晴惯梳风阴避雨。石罅巧将天补。心心浅晕红斑。拳拳磊称青山。只许词仙种玉，不随流水人间。
清平乐|图书一室。香暖垂帘密。花满翠壶熏研席。睡觉满窗晴日。手寒不了残棋。篝香细勘唐碑。无酒无诗情绪，欲梅欲雪天时。
清平乐|冶春过了。悔煞当初好。一霎相逢真草草。裙带松来多少。黛螺爱染眉长。罗衫熏透炉香。时把菱花私照，也还值得思量。
清平乐|高眠窗北，偃卧喧雷息，依约关山归路忆，梦绕池塘春碧。功名负我青春，悤悤日月奔轮，且把琴书归去，山林道发儒巾。
清平乐|门前花外。萤火星星坠。夜意如何难早睡。明月令人憔悴。空阶树影横斜。更深凉透窗纱。天大不知有我，江宽却有鱼虾。
清平乐|霁光摇目。春入郊原绿。残雪压枝堆烂玉。时闻枝间蔌蔌。瘦藤细履平沙。醉中一任欹斜。落日数声啼鸟，香风满路梅花。
清平乐|浓云似织。燕语催将息。百转千回还自惜。清泪孤弦遥夕。闲云犹恋虚潭。白头归卧僧庵。梦断六朝烟水，一灯愁话江南。
清平乐|悠悠漾漾。做尽轻模样。昨夜潇潇窗外响。多在梅梢柳上。画楼拂晓帘开。六花一片飞来。却被金炉香雾，腾腾扶上琼钗。
清平乐|烟轻雨小，望里青难了。一缕断虹垂树杪，又是乱山残照。凭高目断征途，暮云千里平芜。日夜河流东下，锦书应托双鱼。
清平乐|功名休望。且看龙钟状。身是龙钟心坦荡。大吉宜称上上。如今已结幽庵。溪山好处须探。料得山风知我，隔林吹下飞岚。
清平乐|春归时节，融尽枝头雪。五月熏风人暂别，重见芳菲都歇。怀中散尽馀香，眼中薄薄衣裳。只为酥胸一抹，钩沈半世凄凉。
清平乐|今晨过望。尽得山形状。石险路危心欲荡。手拨白云又上。半空仰见仙庵。山灵许我高探。倦处旋倾春酒，不愁冒雨冲岚。
清平乐|参差楼阁，光景浑如昨。油壁香车云锦幕，一剪微波谁托。声声银翼秋空，轻尘绮陌西风。指点旧家门巷，隔墙朱槿偏红。
清平乐|天寒日暮。百绕梅花树。万斛清香藏不住。都在一花开处。可怜月堕霜飞。不知疏影来时。谁报云川老子，翠禽先在南枝。
清平乐|天连翠潋。九折玻璃软。回抱金堤清宛转。疑共蓬莱清浅。吾君欲济如何。唐虞风顺无多。自有松舟桧楫，一帆三代同波。
清平乐|风荷飘举，寂寞临幽渚。环向红裳蜂蝶舞，谁识芳心凄苦。漫云玉洁冰清，一编且惜经营。香艳堆成锦句，断肠只为多情。
清平乐|断无尘涴。人境成清可。何必闲云来伴我。早是天空云过。君家嗜睡图南。一般道味醰醰。斯旨也通禅定，便如弥勒同龛。
清平乐|兰因莫问。拌得相思分。总为旧游萦旧恨。人远却教日近。年时绮席金钟。而今水复山重。长是愔愔庭院，花开犹似初逢。
清平乐|绿芜书屋。想象人如玉。一夜飞廉去滕六。几处冰山濯濯。何年踏浪相看。一尊同罄清欢。帘卷樱花似海，东风吹尽馀寒。
清平乐|春光太早。乳燕雕梁绕。枝上莺声又巧，柳学纤腰如袅。兰闺晓梦才醒。苍苔砌外闲行。春到园林如画，梅花香染江城。
清平乐|寻寻觅觅，印遍芳洲迹。故国愁云横远碧，莫问梅枝消息。异乡消得凭栏，身闲便觉天宽。野U红迷古堡，海棕青过沙湾。
清平乐|白门歌舞。曾被青山妒。仗马京尘天尺五。输尔冰弦能语。落花何处相逢。楼台斜日还烘。怪底瞒人绿暗，近来啼宇都慵。
清平乐|常思高致。又见凉风起。欢喜年时为寿意。快写山歌重寄。愿公好德康宁。青云收取功名。莫道而今官小，吾儒正要仁民。
清平乐|时针一转，思绪如花绽风起调皮亲我面，拉著手儿捣乱。春天跃过胸腔，诗意随之渺茫。收拾纯情往事，而今童话中藏。
清平乐|楚梅娇小。好是霜天晓。宿酒恼人香暗绕。浸影碧波池沼。生成素淡芳容。不须抹黛匀红。准拟成阴结子，莫教枉费春工。
清平乐|脂香沾袖。如醉葡萄酒。诗意门藏栽五柳。宝树芳邻彩寿。动人似叩心弦。柔情都绕灯前。一笑眸回夙印，今宵明月华圆。
清平乐|柳颦梅笑。别院东风早。凤吹隔云声缥缈。应是蓬莱仙岛。吾侪久已沉沦。持杯试祝东君。好趁阳和时节，螭头共听丝纶。
清平乐|目挑心与。肝胆空相许。莺燕等闲成伴侣。甘作花枝无主。朅来绣毂香车，陌头春日将斜。断梗飘蓬何处，青衫红袖天涯。
清平乐|浅斟春酿。容易天涯想。门外万重烟火幛。作就繁华模样。休休屈指流年。如今叵耐歌弦。那更五湖归去，一江寒水寒烟。
清平乐|银钩虿尾。一似钟繇字。吏部文章麟角起。自是惊人瑞世。西垣准拟挥毫。不须苦续离骚。政看翻阶红药，无忘丛桂香醪。
清平乐|离肠宛转。瘦觉妆痕浅。飞去飞来双语燕。消息知郎近远。楼前小雨珊珊。海棠帘幕轻寒。杜宇一声春去，树头无数青山。
清平乐|懒妆草草。怕说春光好。几日伤春吟未了。一幅乌丝残稿。昼长午梦初醒。碧桃花下微行。闲唤侍儿消遣，小楼偷放风筝。
清平乐|去时微雨。点滴心头注。记取初逢楼下语。字字都无凭据。宵来一枕芳酲。朝来一棹鹃声。不是等闲春尽，这回花落江城。
清平乐|恼烟撩露，留我须臾住。携手藕花湖上路，一霎黄梅细雨。娇痴不怕人猜，和衣睡倒人怀。最是分携时候，归来懒傍妆台。
清平乐|湿云低扑。凉意含疏竹。闲倚红阑干几曲。一点流萤闪绿。小窗月上迟迟。送来花影参差。爱把湘帘半下，秋痕筛满罗衣。
清平乐|荒亭古驿。雨送疏钟湿。饥鼠衔花灯下立。驴背一声觱篥。缁麈白帢堪悲。澹云芳草萋迷。谁把玉箫轻按，离人正是愁时。
清平乐|莽莽天涯。那有知音者。梦里人儿何处也。满目离愁难写。白云摇曳空中。心随云去西风。不会涂脂抹粉，居然巾帼英雄。
清平乐|一池荷影，叶底横烟艇。月坠波心风不定，梦被菱歌惊醒。起来诗思泠然，流云翠滴银笺。认取当年鸥鹭，始知身在瓢泉。
清平乐|思量已误。芳事年年负。深苑孤花谁是主。一任吹香帘户。妾身犹未分明。罗衾各自多情。哽咽昏灯梦语，郎边便作秋声。
清平乐|年年雪里，常插梅花醉，挼尽梅花无好意，赢得满衣清泪！今年海角天涯，萧萧两鬓生华。看取晚来风势，故应难看梅花。
清平乐|日长春去。只是无情绪。柳下重门花下路。记得旧曾游处。轻寒小雨初晴。暖风处处啼莺。阑外海棠花谢，天涯归信无凭。
清平乐|疏疏整整。风急花无定。红烛照筵寒欲凝。时见筛帘玉影。夜深明月笼纱。醉归凉面香斜。犹有惜梅心在，满庭误作吹花。
清平乐|飘鸾泊凤，千里相思共。窗外雪添村树重，冷压梅花无梦。天涯静忆朱门，有人私怅黄昏。闲却半床鸳被，雪狸空伴温存。
清平乐|山城桃李。催促春无几。日日为花须早起。犹□惜花无计。阿谁留得春风。长教绕绿围红。莫遣十分芳意，输他万点愁容。
清平乐|愔愔小院。帘幕随风卷。睡起瞢腾拈绣线。却把花枝比看。无端幽恨难排。海上青鸾信乖。暗触单衾情绪，一双胡蝶飞来。
清平乐|绣窗无那。自卷帘儿坐。羞睹黄莺枝上卧。抛去青梅数颗。东风阵阵相催。胭脂满地苍苔。春色依然归去，为谁留下愁来。
清平乐|丹丘瑶草。不许秋风扫。记得对花曾被恼。犹似前时春好。湘皋闲立双清。相看波冷无声。独说长生未老，不知老却梅兄。
清平乐|郊原平旷。竹树千家障。极目不逢山色朗。满路独轮车响。渐行渐远尘侵。归鸦密点寒林。向晚无人野渡，落霞红透波心。
清平乐|留春不住。一任春归去。门外马嘶芳草路。花落子规啼处。陌头柳色青青。丝丝欲绾离情。闲却鸳鸯绣谱，画屏独背银灯。
清平乐|薰香小像。长向屏山傍。愁病自怜无好状。从此人间天上。知音见说周郎。承恩不在兰房。付与秋江双泪，替侬流向潇湘。
清平乐|蕙心堪怨，也逐春风转。丹杏墙东当日见，幽会绿窗题遍。眼中前事分明，可怜如梦难凭。都把旧时薄幸，只消今日无情。
清平乐|金尊彩袖。频献鹅黄酒。不数天魔狂妒柳。妙舞紫云长寿。珠喉玉指冰弦。红羞翠掩灯前。绰约杏花半吐，清辉明月初圆。
清平乐|黄花清瘦，对我真佳友。随意山中开与朽，愧我人中丧狗。功名封子以侯，帛财汗子之牛我欲与君相易？黄花风里摇头。
清平乐|凭高望极。四野天如墨。啼到鹧鸪无气力。不信哥哥行得。落红帘外飞飞。东风生把花欺。已是言愁时节，尹邢休斗蛾眉。
清平乐|万千名士。慰我伤谗意。怜我平生无好计。剑侠千年已矣。西溪西去烟霞。茅庵小有梅花。绣佛长斋早早，忏渠燕子无家。
清平乐|阴晴未定。薄日烘云影。临水朱门花一径。尽日鸟啼人静。厌厌几许春情。可怜老去兰成。看取镊残双鬓，不随芳草重生。
清平乐|洛阳愁绝，杨柳花飘雪。终日行人争攀折，桥下水流呜咽。上马争劝离觞，南浦莺声断肠。愁杀平原年少，回首挥泪千行。
清平乐|彩舟双橹。六月临平路。小雨轻风消晚暑。绕岸荷花无数。玉人璨枕方床。遥知待月西厢。昨夜有情风月，今宵特地凄凉。
清平乐|春寒料峭。晓梦啼莺少。银市华镫相映照。明月今宵更好。荧荧一朵花王。上元千载无双。风靡人间紫陌，魂消天下红妆。
清平乐|羞蛾浅浅。秋水如刀剪。窗下无人自针线。不觉郎来身畔。相将携手鸳帏。匆匆不许多时。耳畔告郎低语，共郎莫使人知。
清平乐|墙阴滴翠。花瓣和香坠。晴雨无凭人似醉。又到熟梅天气。闷来细酌瑶卮。酒醒闲弄琴丝。卷起湘帘待燕，西窗日已迟迟。
清平乐|何处游女，蜀国多云雨。云解有情花解语，窣地绣罗金缕。妆成不整金钿，含羞待月秋千。住在绿槐阴里，门临春水桥边。
清平乐|莺啼燕语。婉转催春去。莫问近来愁几许。阵阵落红如雨。无聊暂理箜篌。相思欲诉还休。多谢黄昏残月，劝人小倚楼头。
清平乐|麝炉烟乱。烛影瓶花短。鱼雁不来消息断。寂寞锦屏人远。任他女伴嬉游。一春常掩高楼。除却雕梁燕子，无人解得春愁。
清平乐|东风无用。吹得愁眉重。有意迎春无意送。门外湿云如梦。韶光九十悭悭。俊游回首关山。燕子可怜人去，海棠不分春寒。
清平乐|景光迟暮。日日霏寒雨。记得玉郎临别去。带结同心双缕。南浦又绿春波。君不归来柰何。手种芭蕉寸叶，如今渐展成窠。
清平乐|雪衣丹距。云路从翔翥。鸷鸟凶残羞作伍。自有千俦万侣。传书不畏张罗。月光相映婆娑。天遣和平使者，人间长断干戈。
清平乐|青山似沐。深柳含茅屋。帆影樽前随处绿。爱傍鸥群同宿。蒲菰还映平沙。烟青何处人家。天外几行归鸟，村前一带桃花。
清平乐|庆钟华胄。人物朝端秀。朝罢章华骄马骤。十万人家举手。后房桃李娟娟。有谁云雨恩偏。看取晚春时候，兰芽玉茁争妍。
清平乐|迢迢征路。是我曾行处。又送轮蹄从此去。惆怅参天云树。骊歌声度端阳。菖蒲花映离觞。日暮酒醒人远，晚烟愁锁纱窗。
清平乐|禁庭春昼，莺羽披新绣。百草巧求花下斗，祗赌珠玑满斗。日晚却理残妆，御前闲舞霓裳。谁道腰肢窈窕，折旋笑得君王。
清平乐|寻寻觅觅。竹外人孤立。砑粉银笺题又湿。冷却翠禽消息。旧时芳讯依然。而今幽恨年年。一笛绮窗归梦，故山无奈春寒。
清平乐|疏疏雨滴。杨柳含春色。小立空阶人语寂。隐约谁家玉笛。莺啼为报花红。阑干十二玲珑。几阵风吹帘动，卖花声过墙东。
清平乐|广寒宫殿。晓驻黄金辇。天上彤霞平近眼。俯看碧云芳甸。乾坤六合皆春。荣光瑞彩津津。浩荡云飞川泳，甄陶总出皇仁。
清平乐|红炉画阁。有酒须同乐。千古独醒终是错。休笑刘伶毕卓。小槽酒滴珍珠。请君任意零沽。试饮三杯春露，出门定要人扶。
清平乐|征尘扑面。两袖余香染。消受吾皇恩缱绻。惭愧微臣福浅。昨朝玉殿传班。今宵野戍孤鞍。归去躬耕祝圣，其它一事无关。
清平乐|绿阴帘幕。随分成耽阁。一枕云屏春梦觉。不管东风轻薄。后庭玉树歌残。新愁只在阑干。消得兰成词赋，眼前何物江南。
清平乐|齐年宗契。标格神仙比。春在先生畴可媲。同占湖山清气。西泠几度沧桑。君家犹剩荒庄。只是画梅圣手，封侯更许称王。
清平乐|香凝娇聚。玉立临春树。细看司花留意处。都在轻匀浅注。相逢南陌东城。有情只似无情。说与新来憔悴，莺儿不解丁宁。
清平乐|荷花十里。鲜妍裁锦绮。翠叠红铺香盖水。零乱轻雷过雨。阴阴柳暗长行。习习荷风荐凉。短棹人归烟月，笛声吹满沧浪。
清平乐|伤春无绪。连日瞢腾醉。门外落花红满地。愁到杜鹃啼处。小窗酣碗香茶。日高懒趁朝衙。说与帘前双燕，莫教放进杨花。
清平乐|帘前雨罢，一阵凄凉话。城上老乌啼哑哑，街鼓已经三打。漫劳醉墨纱笼，且娱别馆歌钟。怪底烛花怒裂，小楼吼起霜风。
清平乐|雕虫小技。壮悔都无谓。三十而还输一世。剩得几分才气。酒边万紫千红。任它开落东风。我自一瓢一笠，随人唤作词翁。
清平乐|娇羞未惯。长是低花面。笑里爱将红袖掩。遮却双双笑靥。早来帘下逢伊。怪生频整衫儿。元是那回欢会，齿痕犹在凝脂。
清平乐|月波疑滴。华采流虹湿。何事姮娥羞更怯。半掩云纱笼碧。茅斋清梦常圆。金风玉露同餐。一笑情天双影，今宵分外团圞。
清平乐|春将一半。垂柳柔于线。睡醒重楼帘不卷。楼外呢喃双燕。昼长人静无哗。嫩寒翠幕低遮。起看碧纱窗畔，东风红遍桃花。
清平乐|江城住处。风里香成土。归去湖山家在否。红萼雪簪催暮。茭芦一棹春湾。忘年今日船还。千树暮门未识，展图余雪方阑。
清平乐|倦修箫谱。那得闲情绪。数点冷萤青绿处。摇得秋魂如雨。衾窝著手成冰。压梦更阑不成。才要思量便黑，小红楼上疏镫。
清平乐|域中同好，相约将公扰。八百年光流过了，依旧青山不老。今朝座设西园，顶香遥拜高轩。南北两厢呼应一声杯汝来前！
清平乐|鼠窥窗侧。守着灯儿黑。雨横风狂眠不得。但觉双眸枯涩。春深犹滞天涯。题书再报归期。坐久夜鸿过尽，锦笺搓作团儿。
清平乐|闲愁如许。心小难藏贮。幻出丝丝飞欲去。又被眉峰锁住。亭亭独立阶西。此心试问谁知。只有怀中明镜，照伊一点情痴。
清平乐|金铺望杳。翠被生寒早。十里高城云际小。都把愁儿砌了。樽前一醉天涯。教人梦断窗纱。想煞东风庭院，月痕黄锁梅花。
清平乐|风帘低亚。顾盼娇难画。客里相逢人未嫁。一卷吴骚翻罢。来朝谁护芳菲。灯前和影依依。携取楚云归去，免教红泪沾衣。
清平乐|红莲照晚。花底明人眼。无限游人谁惜倦。只有衰翁心懒。笙歌缓引更筹。更阑客散添愁。香雾半窗幽梦，烟波千里归舟。
清平乐|流光电急。又过书云日。旧是天津花下客。老对山青水碧。而今转惜年华。迟阳为缓西斜。试问东君音信，晓寒犹压梅花。
清平乐|半生樗散。唯结丹青伴。老铁风流兼气岸。岳麓湘江同观。可怜一炬咸阳。人琴此日偕亡。惭负故人期许，不曾紫绶金章。
清平乐|神弦社鼓。急景催年暮。梦向荒江寻断句。行到小桥边住。晓来冷雾封山。长眉谁斗弯环。领取玉奴一笑，出门春满人间。
清平乐|江湖载酒。一例销魂够。君是玉皇山下友。莫任兰花开瘦。珠江最好花田。素馨何似兰妍。万里天涯只雁，三更海上啼鹃。
清平乐|风尖叶裂。簌簌飞琼屑。冻合关河天一色。不辨去程南北。天涯游子单寒。客中谁劝加餐。便有今宵归梦，可能寻到长干。
清平乐|香摇穗碧。梅巧红酥滴。云涴宝钗蝉坠翼。娇小争禁酒力。绣窗芳思迟迟。无端又敛双眉。贪把兰亭学字，一冬忘了弹棋。
清平乐|浓香密翠。一霎风吹碎。双鬓淡烟双袖泪。相别月明帘内。红桥已似天涯。况他桥里人家。从此秋窗秋雨，恹恹两地黄花。
清平乐|天荒地老，旧梦余多少。翠板红牙歌未了，留住六朝秋草。买来一尺霜笺，剪来一片烟岚。护我词心一缕，绕他大小长干。
清平乐|湖烟羃䍥。山白云堆叠。千顷冰花寒皎洁。蹊径银铺曲折。兴来沽酒山家。吟看玉树含葩。策蹇断桥残雪，孤山折得梅花。
清平乐|参横月落，客绪从谁托。望里家山云漠漠，似有红楼一角。不如意事年年，消磨绝塞风烟。输与五陵公子，此时梦绕花前。
清平乐|仙家庭院。红日看看晚。一朵梅花挨枕畔。玉指几回拈看。拥衾不比寻常。天涯无限思量。看了又还重嗅，分明不为清香。
清平乐|断崖修竹。竹里藏冰玉。路绕清溪三百曲。香满黄昏雪屋。行人系马疏篱。折残犹有高枝。留得东风数点，只缘娇懒春迟。
清平乐|好梦惊回，梦醒人依旧。夜半风狂兼雨骤。一点残灯似豆。关心不俟深秋。教人添得新愁。试问杏花开未，明朝且看枝头。
清平乐|与人难与。拒又愁难拒。明月权为林苑主。差些无累黍。原知非力能堪。惟有再请瞿昙。又得狙公妙术，仍是暮四朝三。
清波引|溪师摇橹。问因甚呕哑不住。渚烟汀树。断岑响秋雨。载酒载诗箧，碧浪湖天容与。故林秪隔重邮，早难忘剪莼处。朝朝暮暮。挂凉席沿镜暗度。杜鹃无语。是谁引归路。山庄冷泉外，竹织篱门须补。只怕香上情牵，又抛船去。
清波引|小园听雨，早帘外落红几许。岁华飞羽，了无俊游侣。莫指旧门巷，怕见漫天烟絮。劝君休报春归，对风色，感迟暮。荒鸡唱午，可容我沧浪暂驻。嫩寒庭宇，甚幽梦都阻。题香坠欢渺，不是婵娟三五。剩有堤畔垂杨，替人眉妩。
渔家傲|侍宴乐游游赏惯。今兹吊影难呼伴。欲上望乡台复倦。愁满眼。琵琶莫写昭君怨。满目平芜无足玩。南冠未税徒增叹。万里庭闱安否断。形魄散。此身何暇穷游观。
渔家傲|一舸姑苏风雨疾。吴笺满载红犹湿。色润朝花光触日。人未识。街南小阮应先得。青入柳条初著色。溪梅已露春消息。拟作新词酬帝力。轻落笔。黄秦去后无强敌。
渔家傲|檐玉敲寒声不定。水仙瓶里梅相映。半缕篝香云欲暝。窗几静。月华时送琅玕影。不用五湖寻小艇。吾庐剩有闲风景。薄醉起来行藓径。多幽兴。悠然一霎风吹醒。
渔家傲|锦样年华看又半。药畦兰砌频浇灌。一夜涨添春水岸。持竿便。鱼儿钓得杨枝贯。远近花香携榼看。踏青有约年年惯。沉醉归来斜照晚。闲庭院。睡浓只觉人情懒。
渔家傲|春雨春风褰翠箔。杨花也似人轻薄。鱼子花笺山海约。当初错。当初错画鸳鸯诺。十幅红裙金缕雀。近缘修道浑闲却。手把琅函书一握。从今莫。从今莫更思量著。
渔家傲|裙色银红衫色酱。商量问赠当何饷。晴日邻姝相过访。聊笑向。手头攀住垂杨漾。袅袅东风杨柳宕。一时牵挂抬头望。顾曲周郎曾昔傍。心颇怅。侍儿服饰都新样。
渔家傲|九月芦香霜旦旦。丹枫落尽吴江岸。长濑黄昏张蟹断。灯火乱。圆沙惊起行行雁。半夜系船桥北岸。三杯睡著无人唤。睡觉只疑桥不见。风已变。缆绳吹断船头转。
渔家傲|母老身孤青发异。思亲应念平生意。才拙那堪饥U起。谈笑里。深笼苦绪欢颜闭。气夺山河千万里。如何减却穷愁计。月泻窗幽秋满地。难成寐。从来不洒酸辛泪。
渔家傲|越女采莲江北岸。轻桡短棹随风便。人貌与花相斗艳。流水慢。时时照影看妆面。莲叶层层张绿伞。莲房个个垂金盏。一把藕丝牵不断。红日晚。回头欲去心撩乱。
渔家傲|七十光阴能几日。大都二万五千日。过了一日无一日。无一日。看看身似西山日。不做修行虚度日。悟来岂肯经终日。斡运洞天真月日。真月日。蟾宫里面擎红日。
渔家傲|云惹山峰齐仰笑。溪流触树如琴操。试问路长何处了。青青草。饮风歌颂人难老。骄兽欢腾翻异鸟。群中复我初形貌。共入丛林仁者乐。休惊觉。九天另为分昏晓。
渔家傲|方令庚生初皎皎。珠帘钩上华堂晓。十二栏干多窈窕。妆欲妙。玉篦偷学娥眉小。扰扰时人随兔走。十分皆望菱花照。瑞荚莫嫌生得少。圆未了。已圆却恐佳期窎。
渔家傲|彼土因何名极乐。莲华九品无三恶。虽有频伽并白鹤。非彰灼。如来变化宣流作。九品一生离五浊。自然身挂珠璎珞。宛转白毫生额角。长辉烁。百千业障都消却。
渔家傲|蜂蜡为谁开并萼。铜龙已下重门钥。多少相思无处着。休见谑。紫明知道人消索。旧梦新愁眉上阁。今春较比年来恶。起剪烛花香灺落。侬不错。是花一样春飘泊。
渔家傲|听说娑婆无量苦。如今业债前来负。贼劫货财身被虏。逢狼虎。挑生咒死兼巫蛊。奴婢辛勤依恶主。黑疮白U聋和瞽。丑恶愚痴相与处。谁怜汝。发心归命慈悲父。
渔家傲|杨柳池边风袅袅。迎风拂槛花枝好。与客对花成一笑。拼醉倒。风流未肯输年少。柴门不受红尘扰。世事悠悠何足道。酒醒梦回鸡早报。纱窗晓。绿阴深处莺声老。
渔家傲|石径春生残艳雪。山边一曲溪流活。瓶漾梅花随意折。和风拂。蓬门也写王正月。炉火拨红茅屋热。南窗杂坐透披褐。韭茁芹芽爽口物。香醪掇。村庄儿女团圆节。
渔家傲|听说娑婆无量苦。能令智者增忧怖。寿命百年如晓露。君须悟。一般生死无穷富。绿发红颜留不住。英雄尽向何方去。回首北邙山下路。斜阳暮。千千万万寒鸦度。
渔家傲|雨敛虹垂开晚霁，亭皋野下惊波起。太液芙蓉烟色里。愁望际，高台不掩葱笼气。露低梧桐飘玉砌，冥冥碧落云千里。破碎珠帘冰簟脆，鸳井闭，银瓶便断悲秋水。
渔家傲|自古馀杭多俊俏。风流不独夸苏小。又见尊前人窈窕。花枝袅。贪看忘却朱颜老。曲巷横街深更杳。追欢买笑须年少。悔不从前相识早。心灰了。逢场落得掀髯笑。
渔家傲|叮嘱庖人常作善。殷勤供养人休倦。莫把煎汤倾地面。摊凉冷。恐伤虫蚁行方便。日用柴薪并米面。无抛无撒无奢俭。内外净清忘俗念。真堪羡。将来决得居仙院。
渔家傲|宝泽楼前日初雾。鹤鸣惊起高斋睡。酌酒听歌金缕细。醒还醉。无人解得山翁意。闲弄渔舟烟水际。茅亭小结依岩桧。竹影月明金琐碎。清梦寐。诗成语带烟霞丽。
渔家傲|小雨才收风谡谡。修篁交响阑干曲。澄湛一泓㶉鶒浴。酣睡足。鸟啼疑傍山家宿。潇洒闲阶桐覆屋。花开花落无拘束。门外任他车马簇。人新沐。鬓云低映窗纱绿。
渔家傲|白云山头云欲立，白云山下呼声急，枯木朽株齐努力。枪林逼，飞将军自重霄入。七百里驱十五日，赣水苍茫闽山碧，横扫千军如卷席。有人泣，为营步步嗟何及！
渔家傲|五月河中菱荇遍。丝纶欲下相萦绊。却掉船来芳草岸。呼侣伴。蓑衣不把金章换。碧落云高星烂烂。波心举网星光乱。跃出鲤鱼长尺半。回首看。孤灯一点风吹散。
渔家傲|犹记京郊初识面，识君始恨知君晚。何事山隅多俊彦。伤九畹，关河依旧风骚贱。把酒庭阴愁绪遣，阶蛩惊又秋将半。一曲酬君沽水岸。凭寄远，孤鸿飞到英山畔。
渔家傲|浩渺湖边三万顷。无风帖帖平如镜。更好晚晴霞弄影。天宇净。望空一抹胭脂凝。紫锦红绡空茜靓。纡蓝□碧祥光莹。余晕飘摇斜复正。堪唱咏。落霞孤鹜遥相并。
渔家傲|数载田苗长亢旱。今春雨雪何滋漫。嘉兆分明知过半。将来看。掀天大熟歌讴满。二月花开成片段。千株柳发排堤岸。又待教人装好汉。相呼唤。提壶挈榼争跳窜。
渔家傲|竹蓧悬藤岩挂瀑。药苗云润空山护。浅水芦花舟自俯。提壶过。哈然一笑乾坤大。野菜和根煮烂熟。山妻对酌休催鼓。长啸一声天未补。何须苦。不知尘世披云睹。
渔家傲|嫩绿堪裁红欲绽。蜻蜓点水鱼游畔。一霎雨声香四散。风飐乱。高低掩映千千万。总是凋零终有限。能无眼下生留恋。何似折来妆粉面。勤看玩。胜如落尽秋江岸。
渔家傲|翠隐红藏春尚薄。百花头上梅先觉。清晓寒城闻画角。云一握。鸦翻诏墨天边落。碧眼棱棱言谔谔。谏书犹自留黄阁。世事翻腾谁认错。休话著。绿尊且举鸬鹚杓。
渔家傲|此事楞严常露布。梅华雪月交光处。一笑寥寥空万古。风瓯语。迥然银汉横天宇。蝶梦南华方栩栩。斑斑谁跨丰干虎。而今忘却来时路。江山暮。天涯目送鸿飞去。
渔家傲|几日北风江海立。千车万马鏖声急。短棹峭寒欺酒力。飞雨息。琼花细细穿窗隙。我本绿蓑青箬笠。浮家泛宅烟波逸。渚鹭沙鸥多旧识。行未得。高歌与尔相寻觅。
渔家傲|几日轻阴寒测测。东风急处花成积。醉踏阳春怀故国。归未得。黄鹂久住如相识。赖有蛾眉能暖客。长歌屡劝金杯侧。歌罢月痕来照席。贪欢适。帘前重露成涓滴。
渔家傲|这个王风重拜见。珍珠水饭诚堪羡。盈腹充肠白气显。白气显。今朝专问梨花片。有说之时开一遍。无言对后馨香善。满树高高真玉现。真玉现。月明正照清凉院。
渔家傲|塞下秋来风景异，衡阳雁去无留意。四面边声连角起。千嶂里，长烟落日孤城闭。浊酒一杯家万里，燕然未勒归无计，羌管悠悠霜满地。人不寐，将军白发征夫泪。
渔家傲|能记姓名书不读。饥肠留与盘空腹。出入众中何畏缩。专趋俗。劳劳一世抛荣辱。秋正萧萧摇万木。江山若旧时惊目。大笑穷途真意哭。须忠告。人生自幸生双足。
渔家傲|名宦为盐判。室内同公案。闲心各一半赞。分过如何断。好将云水伴。夫妇山头看。清风明月唤玩。结就无涯算。
渔家傲|三月秋光今夜半。一年人爱今回满。莫放笙歌容易散。须同玩。姮娥解笑人无伴。抱尽金精来碧汉。醉吟莫作寻常看。已过中天欢未断。还同叹。时情已向明朝换。
渔家傲|风揭珠帘寒乍透。青娥不住添香兽。火暖画檐鸣线溜。人醉后。锦堂丝竹烘残昼。势合湖山增地厚。孤高但觉修篁瘦。回策如萦今在手。骄马骤。吾家金埒新编就。
渔家傲|秋水无痕清见底。蓼花汀上西风起。一叶小舟烟雾里。兰棹舣。柳条带雨穿双鲤。自叹直钩无处使。笛声吹彻云山翠。鲙落霜刀红缕细。新酒美。醉来独枕莎衣睡。
渔家傲|楼上看云帘尽卷。云开矗矗山当面。池上花枝开欲遍。红深浅。娇黄杨柳垂金线。回首长安春梦断。十年起草明光殿。禁苑归来长夜半。遂吾愿。故园春色能相见。
渔家傲|多幸春来云雨少。且教月与花相照。清色真香庭院悄。前事杳。还嗟此景何时了。莫道难逢开口笑。夜游须趁人年少。光泛雕栏寒料峭。迂步绕。不劳秉烛壶天晓。
渔家傲|最喜桃花春雨足。晓来手自分篱菊。流水潺U鸣涧曲。惊飞瀑。荷钱叠水纹成縠。一院落红飞燕蹴。迸泥笋长琅U竹。好鸟看看来布谷。声声促。樱桃豌豆同时熟。
渔家傲|得得中间寻得得。王三默诀唯王六。若要清静如白玉。独自宿。余自须要除情欲。这个灵童明似烛。惺惺能唱无生曲。日住公家公不识。休寻觅。心澄便是真消息。
渔家傲|炎暑才收流火见。井梧一叶惊秋苑。天隙鳞文云片片。凉侵面。仰看鸟雀填银汉。紫芋缸菱香乍荐。山家风味元称善。四野砧声犹未遍。鹑衣绽。芰荷可制强于绢。
渔家傲|古柳衰杨枝叶布。春蕤肯荫花香处。却蔽畦蔬光照路。应划除。好留满圃阳和住。编得藩篱磐石固。照微刺锐拦鸡兔。遥望四周连理树。君莫虑。春风会向吾园度。
渔家傲|听说娑婆无量苦。风前陡觉双眉竖。贪欲如狼嗔猛虎。魔军主。张弓架箭痴男女。日月往来寒又暑。乾坤开合晴还雨。白骨茫茫销作土。嗟今古。何人踏着无生路。
渔家傲|江上秋来惟有雨，江城九月犹炎暑。泉涌中庭苔上柱。深闭户，莎鸡露泣寒螀语。征戌诛求空轴杼，千村万落无砧杵。玉帐悠悠闲白羽。愁正聚，乱鸦啼破楼头鼓。
渔家傲|楼观苍茫连岛屿。一发神州，浸在冥蒙树。海色似胶天似釜。相向煮。待侬手握诗瓢注。近说钱塘潮不舞。三竺云深，尚接韬光曙。填海久为精卫苦。休回顾。画中没有桑田处。
渔家傲|江绕青山山绕郡，羊裘去后犹留姓。千载严州归管领。真大隐。功名那羡云台盛。人自清高风自峻，客星彷佛中流映。过客维舟争揽胜。波影净。尘客俗状难相近。
渔家傲|花香送酒莺声劝。醉归斜日花间晚。楼头调玉管犹眷。相思满。风前凝伫情无限。北书懒寄春空雁。惊回午梦梁间燕。芳草萋萋天共远。春不见。虚教杨柳垂青眼。
渔家傲|有个人人情不久。而今已落他人手。见说近来伊也瘦。好教受。看谁似我能撋就。莲脸能匀眉黛皱。相思泪滴残妆透。总是自家为事谬。从今后。这回断了心先有。
渔家傲|秋到江城风景异。山空叶落商飙起。此际祛愁须绿蚁。知也未。酒醒依旧愁难洗。望断长安何处是。碧云日暮凉如水。来雁不将芳讯至。添别思。书空又写人人字。
渔家傲|午醉醒来春欲去。莺儿燕子都无语。好个一春行乐处。花无数。宝钗贳酒花前舞。十里驿亭杨柳树。多情折断青青缕。春到去时留不住。留不住。西城日日风和雨。
渔家傲|一夜海棠开满树。日高庭院风飘絮。管领春光吾作主。携酒去。寻春走觅看花侣。隔花遥望秋千柱。谁家红粉惊回顾。红日渐低扃绣户。春又暮。迢迢不见春归处。
渔家傲|袅袅秋风凄卫水，归舟一叶秋风里。短发未梳眠乍起，三十里，快帆亦会归人意。漫说东方饥欲死，白粮连舫趋燕市。三老相逢作吴语，空索米，长安半是侏儒耳。
渔家傲|罨画溪边停彩舫。仙娥绣被呈新样。飒飒风声来一饷。愁四望。残红片片随波浪。琼脸丽人青步障。风牵一袖低相向。应有锦鳞闲倚傍。秋水上。时时绿柄轻摇扬。
渔家傲|重著夹罗犹怯冷。隔帘拜祝团圆镜。取片龙涎安古鼎。香阁静。横窗写出梅花影。寒鹊颤枝飞不定。回纹刺就更筹永。小玉欣眠呼不醒。霜气紧。丽谯吹动梅花引。
渔家傲|雨笠烟蓑披带惯。暮归晓出时相伴。村酒醉来无客唤。舟不缆。任风吹着芦花岸。春水鳜鱼长尺半。秋风菰米浑家饭。为问云台兴甚汉。闲中看。海云江月无边畔。
渔家傲|柳岸系舟风欲稳。绕堤金粟香成阵。翠盖离披人远近。为借问。红衣争得如红粉。莲叶偏多香露润。莲花乍谢莲心嫩。玉腕采莲人欲困。无多恨。思随流水流难尽。
渔家傲|对酒当歌劳客劝。惜花只惜年华晚。寒艳冷香秋不管。情眷眷。凭栏尽日愁无限。思抱芳期随塞雁。悔无深意传双燕。怅望一枝难寄远。人不见。楼头望断相思眼。
渔家傲|休纵心猿驰意马。牢将系念绳头把。说破十疑因智者。争传写。庐山又结莲华社。十八大贤居会下。功成五色云西驾。诸上善人都在那。相迎迓。聚头只说无生话。
渔家傲|西去征鸿东去水。几重别恨千山里。梦绕绿窗书半纸。何处是。桃花溪畔人千里。瘦玉倚香愁黛翠。劝人须要人先醉。问道明朝行也未。犹自记。灯前背立偷弹泪。
渔家傲|本是潇湘渔艇客。钱塘江上铺帆席。两处烟波天一色。云羃羃。吴山不似湘山碧。休费精神劳梦役。鸥凫难上铜驼陌。扰扰红尘人似织。山头石。潮生月落今如昔。
渔家傲|无味蒲觞唇怯涴。雨余泪阁榴花朵。风颤灯檠如豆火。思量过。古欢随梦醒前堕。睡既不成行复坐。教经懒事调鹦课。明月中庭今算可。朱樱颗。床前又渺红绒唾。
渔家傲|出世自怜居佛后。眼前万境真何有。曲调最新情却旧。重湖右。林宗一笑同携手。西野有云初出岫。浮空肯学纤𫄨绉。须信此中无雨久。君识否。老夫只羡无官守。
渔家傲|春省仙郎夸玉树。二十年前携手处。今日相逢怀旧雨。同英侣。尊前索我花间句。老我虚慵官国柱。清时未敢辞天去。海内才名君久著。共君语。经纶何以宽当宁。
渔歌子|西塞山边白鹭飞，桃花流水鳜鱼肥。青箬笠，绿蓑衣，春江细雨不须归。
渔歌子|归雁空庭枫叶黄。小楼花月闭秋长。时妆换，镜鸾伤。暗垂双泪捣初霜。
渔歌子|会合都从戊巳家，金铅水汞莫须夸。只此物，结丹砂，反复阴阳色转华。
渔歌子|一棹春风一叶舟，一纶茧缕一轻钩。花满渚，酒满瓯，万顷波中得自由。
渔歌子|二月桃花紫锦香，一声啼鴂万蜂忙。歌欸乃，濯沧浪，有酒无愁醉不妨。
渔歌子|香饵竿头也不无，向来祇是钓名鱼。波沃日，浪涵虚，万象牢笼号有馀。
渔歌子|菰蒲叶冷暮天低，断岸舟横水四围。祇有一竿湘楚竹，未尝容易下渔矶。
渔歌子|石帆山下雨空蒙。三扇香新翠箬篷。苹叶绿，蓼花红。回首功名一梦中。
渔歌子|白水塘边白鹭飞，龙湫山下鲫鱼肥。攲雨笠，着云衣。玄真不见又空归。
渔歌子|白云相逐度前峰。萝壁猿啼翠几重。清昼寂，绿阴浓。斧声惊动U巢松。
渔歌子|江上浪花飞洒天，拍阶U鞳屋如船。月不夜，水无边。何处笛声人未眠。
渔歌子|渔父出，忘机久。汀鹭沙鸥前后。凭舷一笑解羊裘，天上客星何有。
渔歌子|锦鳞吞饵浮丝摆，樵父两岸皆怜爱。直透龙门头角改，谁能怪，为霖方显灵通大。
渔歌子|黄叶秋风稻蟹肥。鹭鸶晒翅立渔矶。山翠湿，野花低。沽酒归来月满衣。
渔歌子|南望吴兴路四千，几时回去霅溪边。名与利，付之天，笑把渔竿上钓船。
渔歌子|萍迹鸥波水濯尘，天涯徙倚到云根。经契阔，品离分。于今都作酒中痕。
渔歌子|动静由来本两空，谁教日夜强施功。波渺渺，雾蒙蒙，却来江上隐云中。
渔歌子|有一鱼兮日溯洄，混虚包纳信奇哉。能变化，吐风雷，下线何曾钓得来。
渔歌子|柳如眉，云似发，鲛绡雾縠笼香雪。梦魂惊，钟漏歇，窗外晓莺残月。几多情，无处说，落花飞絮清明节。少年郎，容易别，一去音书断绝。
渔歌子|侬家活计岂能名，万顷波心月影清。倾绿酒，糁藜羹，保任衣中一物灵。
渔歌子|茉莉香浮茗碗清。芭蕉雨过晚凉生。新浴罢，葛衣轻。隐隐雷车天外鸣。
渔歌子|吴淞江上是侬家，每到秋来爱荻花。眠未足，日初斜，起坐船头看落霞。
渔歌子|一任孤舟正又斜，乾坤何路指生涯。抛岁月，卧烟霞，在处江山便是家。
渔歌子|杨柳风前白板扉，荷花雨里绿蓑衣。红稻美，锦鳞肥，渔笛闲拈月下吹。
渔歌子|渔父笑，轻鸥举。漠漠一江风雨，江边骑马是官人，借我孤舟南渡。
渔歌子|五岭风光绝四邻。满川凫雁是交亲。云触岸，浪摇身。青草烟深不见人。
渔歌子|闭目藏真神思凝，杳冥中里见吾宗。无边畔，迥朦胧，玄景观来觉尽空。
渔歌子|一酌村醪一曲歌，回看尘世足风波。忧患大，是非多，纵得荣华有几何。
渔歌子|溪桥脚下水平分，桥柱萍粘浪打痕。天向晚，日搀昏，两簇青烟断岸村。
渔歌子|舴艋为舟力几多。江头云雨半相和。殷勤好，下长波。半夜潮生不那何。
渔歌子|江渚春风澹荡时，斜阳芳草鹧鸪飞。莼菜滑，白鱼肥。浮家泛宅不曾归。
渔歌子|念佛行藏也俗思，华严经换海棠诗。铜钵子，木鱼儿。行头心底不相宜。
渔歌子|钓台渔父褐为裘，两两三三舴艋舟。能纵棹，惯乘流，长江白浪不曾忧。
渔歌子|春水垂竿晓露瀼。秋江撒网晚风凉。天月白。渚花香。得鱼饮酒水云乡。
渡江云|五年前抱恨，翠藤中断，紫玉荡成烟。旧根新土壅，小叶纤条，还抱砚池圆。司勋别后，早绿阴低罩南檐。凭借与秋千红架，四角仿龙盘。今年。春暄养绮，暖雨融酥，道紫蕤新绽。偏燕寝凝香独自，欠到花前。东风满院玲珑雪，算玉真重到人间。青鸟去，芳音好寄婵娟。
渡江云|春装喧远素，倚楼倦睫，雁外数南程。旧京花事减，去住无端，坐阅柳条青。催人怨鴂，背夜月啼到无声。何计寻白头料理，聚散隔年情。消凝。炉烟依恋，药裹流连，分萍蓬不定。浑未忘延秋湖舸，话雨床灯。心魂老去须相守，办岁寒尊酒平生。吟望苦，终期共惜伶俜。
渡江云|天南横翠岭，野崖送目，云际夕阳开。西风吹不断，老木声酣，四面卷涛来。苍凉古粤，但莽莽千里氛埃。休远望，一行丰草，疑是越王台。堪哀。高原易改，海水群飞，念斯时谁在。空自怜，人间无泪，为洒蒿莱。沧波不见家山近，莫问他何日潮回。愁独遣荒。丘聊寄徘徊。
渡江云|初阳分远霭，晓寒渐薄，草色浸疏棂。数声啼鴂外，解事东风，布暖发深青。红香半砌，讶年光寒食清明。春未阑，且留尊酒，重与话平生。消凝，茶瓯伴榻，药管施针，抱年年残病。空梦想西江旧月，北国严城。故人咫尺天涯邈，枉目断烟水迷冥。凭杖去，逡巡却恨伶俜。
渡江云|潮平春水渡，雨余溅绿，断岸掩寒沙。凤箫何处起，细听歌零舞歇是谁家。重寻旧陌，尚省识当日秾华。人倦依玉阑无语，谩自理宫鸦。相嗟。千般离绪，万种凄怀，哽娇喉不下，还怕疑新愁沾酒，轻梦笼纱。多情照遍秦淮月，纵冷落江上秋葭。无限恨，年年瘦削菱花。
渡江云|柳长春渐短，未荒农作，啼鸟客先惊。凄迷孤枕，恋窗纸微阳，浅梦似前生。当年已倦看花眼，何况而今。回暖风蔷薇偷绊，红紫付闲庭。飘零。眉尘梁案，翼只潘诗，占靡芜一径。谁更怜谈筵湖海，障扇星辰。清游薄幸真无计，便泪枯肠断何鸠。晴溪草，暗愁一夕如熏。
渡江云|春江扶舵去，鸾坡望远，高卧水云宽。晴奁试照影，卅载缁尘，扑雪鬓貂寒。停花舣柳，任风波不到鸥边。指旧隐峰围圆泖，寻梦落鱼天。翛然。蒲帆卸了，浩荡莼乡，怅词仙归缓。且捡点笔床茶灶，笛谱琴编。难抛夙昔经纶手，便忘机尚理渔竿。烟水暝，一声棹入芦滩。
渡江云|古槐青似盖，冷淘荐了，散髻上西楼。尊前风味好，替写白团，还倩小银钩。温温黍梦，梦江蓠祇在汀洲。甚眼前野塘清浅，不著采兰舟。回眸。湘波如镜，翠蒻成林，正思乡时候。空忆得香囊缀虎，画鬓簪榴。怜渠玉骨清如许，劝等闲休照冰彄。归去也，粉笺同写新愁。
渡江云|湖光围万顷，数椽小筑，栖影傍岩阿。浮家浑未稳，滚滚洪涛，懒更著渔蓑。苹洲一笛，便清游不钓风波。已嬴得鸥边鹭外，时听扣舷歌。蹉跎。年华似水，经岁相思，又秋窗灯火。试与论春风词笔，未肯消磨。孤高底羡元真子，算垂纶兴已无多。情自好更营安乐新窝。
渡江云|闲寻前古梦，秦淮柳色，风势飐寒沙。晚芳斜照里，鸱尾新台，寂寞几人家。一钩凉月，还照影空惹年华。回首处暮潮呜咽，残堞噪群鸦。堪嗟。新诗旧史，一卷横斜，起风尘白下。曾几许魂迷碧浪，血染乌纱。惊烽夺日英雄死，荡名城秋水蒹葭。凭谁问，笔痕黯淡灯花。
湘春夜月|忒殷勤，檐际一抹秋痕。引上金粟月娥，真个也销魂。重整罗鬟波袜，向雁绳斜处，步碎罗云。还疑是渡凫，舞衣颠倒，如梦如尘。飞琼伎与，回丸承溜，骋巧翻新。嘅此生涯，尽去来飘同轻絮，点点芳春。踏歌和罢，了欢场已过黄昏。蓦又惹起，红愁碧怨有谁怜汝，只自温存。
湘春夜月|问春痕。为谁留下春魂。想得绝代魂消，愁坏了春人。不辨是空是色，但化身如活，活到前身。印重重叠叠，春归一梦，怎不伤春。生绡画取，芳池倒出，明镜横陈。欲扫还留，空付与薄情游子，低唤真真。瑶京路远，到悟时微有香闻。静坐久，看夕阳新月，一般幻景，犹判寒温。
湘春夜月|傍垂杨。橹柔渐过横塘。见说十里奁漪，曾几照浓妆。惜起艳尘凄婉，便酹杯空阔，迹往寻芳。恁径迷浅棘，苔循蹙绣，都付微茫。文贞石介，弦愁佩缺，赢得端相。最忆年时，凭唤取一楼葱茜，纤斗眉长。金铃拚尽，更护花谁伫骄阳。忏慧业，算人天劫换，诗情画意，消领缣缃。
湘春夜月|韵泠泠，正谁遥夜弹冰。谱出一片伤心，空诉与湘灵。拂岫冷云来去，伴九嶷萝薜，濯影苍冥。渐霭风泻玉，烟光逐水，流响天青。江枫自落，骊龙不起，明月孤行。露湿金徽，还黯惹宿愁千点，轮指寒生。清商最苦，任素魂听到无声。梦断处，甚沙边客雁，秋边旅思，同占飘零。
湘江静|八尺风漪手展。正炎歊要将秋换。疏纹遰处，湘妃甚日，把湘波亲剪。一枕压凉，疏帘下弈棋曾看。偎烟抱月谁家梦，寒桃笙影定瞧见。草藉茵荷作荐。笑鸳鸯昼眠真懒。纱橱衬碧，银床倚翠，自清凉无汗。滑腻贴冰肌，嫌他印斑痕都满。青奴扫罢，飞来点上，残红几片。
湘江静|廿四芙蓉明镜展。怅盈盈袜罗尘软。铢衣蹙露，瑶弦泛月，写红兰幽怨。一抹洞庭波，又惊起楚天新雁。桂枝秋老，萍花夜凉，刚人与碧云远。北渚遥，南浦晚。寄瑶华鲤鱼谁倩。明珰翠羽，相思那处，是黄陵祠畔。斑竹锁秋烟，怕难寄啼红一剪。跨鸾人去，愁边空剩，数峰青断。
满宫花|绿阴垂，鲛帕展。满架浓香开遍。凭栏索笑倩人扶，斗帐流苏初卷。玉容娇，檀晕浅。睡起日高犹倦。不禁酒力不禁风，消得一枝春软。
满宫花|天上云，瓶里水。此谜如何猜起。比邱误杀几多人，落得一身泥滓。若个能参无隐义。雨后朩樨香气。蒲团坐破总成空，离却蒲团才是。
满宫花|碧天云，河汉鹊。耀我绣襦金络。绿窗花好不归家，惆怅旧阑庭角。袅沉檀，浮晚酌。月澹千家帘幕。蕙烟兰露待君来，此意更无人觉。
满宫花|月沈沈，人悄悄，一炷后庭香袅。风流帝子不归来，满地禁花慵扫。离恨多，相见少，何处醉迷三岛。漏清宫树子规啼，愁锁碧窗春晓。
满庭芳|香叆雕盘，寒生冰箸，画堂别是风光。主人情重，开宴出红妆。腻玉圆搓素颈，藕丝嫩新织仙裳。双歌罢，虚檐转月，馀韵尚悠飏。人间，何处有，司空见惯，应谓寻常。坐中有狂客，恼乱愁肠。报道金钗坠也，十指露春笋纤长。亲曾见，全胜宋玉，想像赋高唐。
满庭芳|玉垒尊罍，清秋关塞，正宜催唤香醪。凉风吹帽，横槊试登高。想见征西旧事，龙山会宾主俱豪。来群雁，凉生画角，红叶聚亭皋。南洲应好在，长关梦眼，天际云涛。有一簪黄菊，两鬓霜毛。快把金荷共倒，凝望久只遣魂消。君须听，新翻燕乐，馀韵响檀槽。
满庭芳|髻挽巫云，裙拖湘水，祁祁陌上如荼。照天珠翠，春色满平芜。争喜穿花过柳，倚纨扇扑蝶相呼。东皋望，行人失路，耕者亦忘锄。踌躇。见多少，采兰赠芍，搔首城隅。漫花艳惊郎，魂断罗敷。结束大堤去也，待果满犹未回车。撩人处，欲寻高手，仕女画成图。
满庭芳|归去来兮，不如归去，算来都是便宜。也无烦恼，也没是和非。选个岩前净处，好盖个小小庵儿。黄昏后，安眠一觉，直睡到大齐斋时。此外别无事，逍遥快乐，几个人知。高官好做，也要追陪。假若前遮后拥，金鱼袋厌损朝衣。思量后，一个口里，插得几张匙。
满庭芳|黄犬迎门，清茶待客，乡间今日初来。南窗闲话，素语触深怀。后院翠蔬亲摘，香稻米笑逐春腮。听啼鸟，河桥岸树，难舍又新栽。思沉因独处，桐花仪凤，蕉雨书斋。问心上，霜花是否新胎？寒夜无人私语，欢乐事常忆童孩。佳期约，伊人心境，辗转有谁猜。
满庭芳|山映霞光，地雄关险，角声吹断斜阳。暂停征辔，战地满凄凉。隐约斑斑碧血，萦白骨枯草茫茫。依然是，风云惨澹，杀气满沙场。雄师千万骑，旌旗撼岳，快刃欺霜。待愤吞胡羯，搏敌如狂。不负男儿报国，精忠史志节长芳。从今后，谁家闺月，夜夜梦魂伤。
满庭芳|雪意将舒，梅魂乍绽，枝头冻雀无声。寒侵翠被，旅枕梦难成。博得消寒长夜，垂纸帐灯火青萤。凭谁问，芒芒百感，清泪已如冰。心情零落尽，瘦颜丝鬓，种种堪惊。念悲欢离合，取次飘零。怎得槐安梦破，尘根在何日方醒。尖风卷，频催乌兔，弹指岁华更。
满庭芳|红绽葵榴，翠添榆柳，佳节喜遇新晴。清幽池馆，一棹小舟轻。坐看新荷泛水，蓦忽地娇啭流莺。间关舌，醒人心目，欲去又迟行。喧声。来隔浦，龙舟竞渡，锦夺标争。看时妆艳丽，画舫鲜明。追想当年此景，西子湖泣荐离觥。伤心事，沉湘殉粤，今古恨难平。
满庭芳|短杖东皋，浊醪西舍，吾生乐在田园。良苗秀雨，生意蔼晴川。长日柴扃不搜，浓阴散柳外榆前。山林好，意行无阻，琴在也无弦。为生消几许，区区五斗，未当三餐。算折腰非易，解印非难。落落长松共晚，尘埃事有梦谁关。无心处，闲云自出，孤鸟自飞还。
满庭芳|若论风流，无过圆社，拐U蹬蹑搭齐全。门庭富贵，曾到御帘前。灌口二郎为首，赵皇上下脚流传。人都道齐云一社，三锦独争先。花前。并月下，全身绣带，偷侧双肩。更高而不远，一搭打秋千。球落处圆光U拐，双佩剑侧蹑相连。高人处，翻身U料，天下总呼圆。
满庭芳|抱玄远俗，不恋荣华。恬然滋味无加。一片闲心物外，别有生涯。无为自然清静。结些儿密妙堪夸。丹田内，便拍塞塞地，白雪黄芽。内有真阳锻炼，把元初根蒂，复变灵砂。得见通明真性，似玉无瑕。功夫十分圆备，访蓬瀛步步烟霞。空虚里，有金童玉女，迎入仙家。
满庭芳|天赋多能，纵横业擅，策量天地高低。数明日月，加减辨盈亏。山岳明分广阔，料江海深浅皆知。方隅内，支分人物，一一见毫厘。廓开方寸径，求一真趣，九九为规。定身田精变，上下推移。共积三千数足，商除到八百功齐。一乘妙，□□拈下，实际总无遗。
满庭芳|良月霜清，小春寒浅，瑞庭蓂荚双飞。岭梅香度，初发向南枝。此际高门袭庆，真贤降金璧生辉。传瀛海向歆父子，相继大名垂。广寒，山藉在，笔驱造化，夕照虹霓。暂徘徊莲幕名誉交驰。行继夔龙步武，蓬山静玉宇春迟。当清夜，神交大一，相对熟青藜。
满庭芳|八足横戈，一身衷甲，将军致尔来前。呼僮解缚，亟荐泽虞鲜。族类横行草地，今骈首鼎镬连连。荆江上，不图霜后，风味似吴天。晴川。千里外，分甘遗远，多谢勤拳。对香枨新酒，一洗腥膻。慰我吟情归思，都忘却张孟鲈鳊。持螯了，老饕作赋，佳话楚乡传。
满庭芳|时当春社，庵里闲眠。梦魂飞上峰颠。忽见山中神道，万万千千。个个无些喜色，予闲问因何惨然。闻此语，便一齐大恸，却诉因缘。某等当元学道，都缘谓，贪杯爱恋腥膻。罚做灵只，以是失了神仙。如今才方省悟，便见他酒肉如冤。须当避，劝先生进道，戒行精专。
满庭芳|帘外疏风，庭前明月，几度曾伴婵娟。小楼清寂，苏子正缠绵。怕见春腮带雨，耿相忆高烛重燃。前尘事，烟云一掬，拂去那轻寒。嫣然。千萼发晴窗绿漫，深院红喧。把芳心细看，怎似琴弦？恐有丁香暗结，频来顾情寄蛮笺。黄昏里，依依别后，恰这等魂牵。
满庭芳|人比花红，波如酒绿，十分堪爱堪怜。数声柔橹，荡得碧涟涟。争说吴娃妙产，又况是生长吴船。商量定，泊船底处，笑指画桥边。山塘七里依愁，空提起旧恨绵绵。忍风灯水驿，过了芳年。忽听中流箫鼓，魂消矣梦也都牵。须占尽，晓风残月，准备买山钱。
满庭芳|玉笋京华，紫荷香润，宴闲密侍西清。碧幢金节，仍尹凤皇城。须信千龄庆遇，丹霄上重叠恩荣。时多暇，湖山丽景，许酒乐升平。新春。逢诞日，莺花渐好，初过烧灯。想笙歌丛里，醉赏瑶觥。占尽人间福寿，行看取稳赞机衡。貂蝉映，朱颜绿鬓，沙路马蹄轻。
满庭芳|明眼空青，忘忧萱草，翠玉闲淡梳妆。小来歌舞，长是倚风光。我已逍遥物外，人冤道别有思量。难忘处，良辰美景，襟袖有馀香。鸳鸯。头白早，多情易感，红蓼池塘。又须得，尊前席上成双。些子风流罪过，都说与明月空床。难拘管，朝云暮雨，分付楚襄王。
满庭芳|谁挽银河，青冥都洗，故教独步苍蟾。露华仙掌，清泪向人沾。画栋秋风袅袅，飘桂子时入疏帘。冰壶里，云衣雾鬓，掬水弄春纤。厌厌成胜赏，银槃拨汞，宝鉴披奁。待不放，楸梧影转西檐。坐上淋漓醉墨，人人看老子掀髯。明年会，清光未减，白发也休添。
满庭芳|鞍马雄豪，搢绅驰骤，几年都付寻常。边城岁晚，莲幕锦生光。得意尊前一笑，遐冲具威凛秋霜。人谁似，胸怀豁落，温雅更文章。从军真乐事，功名那问，故国他乡。笑熊非渭水，龙卧南阳。从此鹏程高举，快天风万里无妨。回首怅，穷途狂客，摇荡叹行藏。
满庭芳|琳畹琼妃，瑶台金母，当年曾驾蟾蜍。因披玉册，还御五云车。絓去庐江锦帨，闺房秀早被霞裾。淮西路，春城千骑，夫婿上头居。五花裁作诰，香奁百琲，总是珍珠。看平头擎履，编齿吹竽。献得龙泥旧简，传经后莫问居诸。闲相视，山桃片片，飞满玉床书。
满庭芳|寸明，真灵通慧，无挂碍清凉。华混世，人笑似风狂。祖丘刘谭马，消灭万虑俱忘。猿住，通道德，岂肯外昭彰。分清静妙，婴男姹，云路休忙。虚无造化，汞结铅光。兀腾腾飘逸，贩骨趖了无常。袍侣，公甘镇，诗挈满庭芳。
满庭芳|扰扰匆匆，红尘满袖，自然心在溪山。寻思百计，真个不如闲。浮世纷华梦影，嚣尘路来往循环。江湖手，长安障日，何似把鱼竿。盘旋。那忍去，他邦纵好，终异乡关。向七峰回首，清泪班班。西望烟波万里，扁舟去何日东还。分携处，相期痛饮，莫放酒杯悭。
满庭芳|学佛学仙，参禅穷理，不离玄牝中间。可怜迷谬，往往□相瞒。一味寻枝摘叶，徒坐破几个蒲团。堪伤处，外边寻觅，笑杀老瞿昙。些儿真造化，诚能亲见，胆冷心寒。定庵高士，好向定中参。看破娘生面目，把从前学解掀翻。真空透，髑髅迸破，真主自离庵。
满庭芳|依画搴芳，将云取势，东篱忽起岩关。木樨屏外，高士耸吟肩。面面玲珑透穴，斜阳影一角遥穿。云阿秀全家径拟，移住锦丛间。晴峦。思粉本，松崦月瘦，梅岭霜寒。算西风吹艳，无此人寰。占得秋光万叠，重阳后别启桃源。花仙笑，陶潜去世，魂魄化香山。
满庭芳|千里旌麾，万家灯火，晓来气霭佳瑞。宝猊烟里，龟甲锦屏张。尽道蓬莱仙瑞世，九霄外鸣玉飞香。阴功著，恩疏三品，金诰久弥芳。华堂。丝管□，金樽齐捧，百拜称觞。看绕庭兰玉，济济成行。占尽人间五福，壶中景日月偏长。春难老，芳瞳发秀，千岁寿宁康。
满庭芳|久视长生，登仙大道，思量无甚神通。正心诚意，儒释道俱同。虽是无为清净，依然要八面玲珑。朝朝见，日乌月兔，造化运西东。黄婆能匹配，天机玄妙，朔会相逢。正三旬一遇，消息无穷。不待存心想肾，非关是打坐谈空。君知否，灵明宝藏，收在水晶宫。
满庭芳|幻躯模样，走骨行丘。算来骋甚风流。父母生你之处，杀你因由。奉劝疾些识破。恋儿孙有甚程头。早回首，把家缘撇下，物外真修。一个无为清静，是仙家秘诀，大道机谋。凭此行持，何必身外搜求。自然汞铅易结，九还丹数日全周。神光灿，乘羽轮飙驾，直入瀛洲。
满庭芳|碧砌楼高，绿垂帘短，蔷薇一架红遮。林间繁缛，蜂与蝶交哗。中有几间精舍，园丁课洗竹浇花。须防者，风欺雨侮，移就碧笼纱。邻家。宜好护不劳纤手，折取萌芽。得紫丝步障，掩映名葩。喜与封姨无碍，将新句细按红牙。朱栏内，画屏小影，春气烂晴霞。
满庭芳|灯彩初停，菊英将展，西山秀色撩人。旧新词侣，逸兴动飞轮。不抚娑罗古柏，关情处黄叶孤村。摛文藻，江山故宅，俯仰一凝神。萧森蓬径里，围毡啜粥，鹓富亲贫。想酒酣挥翰，愤结声吞。呕尽十年心血，终留得照世鸿文。看今日，肩摩毂击，争式旧衡门。
满庭芳|吹梦京尘，销魂沽水，鼓鼙惊又当秋。一尊轻醉，憔悴数前游。堪忆城东旧社，钟声里灯火悠悠。供酬唱，西山翠簇，飞爽入层楼。回头何处是，朱帘雾卷，碧瓦霜流。但凝想无端，燕语还休。七二重重逝水，应不断吹叠闲愁。西风晚，凉天旧侣，相对说勾留。
满庭芳|金塔遗封，碧珉荒迹，争看绝域蛾眉。青禽覆额，加冕属阏氏。顾影春风美满，冰奁封纤腕新持。休轻道无盐刻画，裸国少妍姿。骞槎曾载石，摩挲翠墨，鞮译传疑。已镌苕字翳，云雨迷离。增我伊川一叹，蛮妆遍举国东施。空依约风鬟雾鬓，海外补宫词。
满庭芳|黄菊摧残，霜寒云冷，村墟别有风情。白苹红蓼，相映水痕清。且喜时和盗息，是人家仓廪丰盈。击社鼓，迎神答愿，儿女笑歌声。茅堂开浊酒，橙苞剖密，芋乳堆璚。任相逢，简礼烂醉呼名。爱杀人间真乐，休打算宪府神京。推恩念，几时酬却，归伴草堂灵。
满庭芳|岸暝侵云，江深妒雪，萧萧声遍秋风。伤心客路，摇落正相同。十月江南暮景，空凝望烟雨冥蒙。谁为伴，鸥汀紫蓼，渔舍更丹枫。孤蓬。还夜泊，一声残笛，数点离鸿。更怜他寂寞，露蕊霜丛。偶尔斜阳影里，还误认柳絮漫空。青山外，平波渺渺，几欲泣途穷。
满庭芳|山涌银涛，屏间绣𪩘，太平今日皇州。共惟京牧，昭裔本宗周。好是王春正月，维岳降，膺此神休。尧阶下，蓂存八荚，长应八千秋。优游。兼国计，丰财重谷，首善承流。更刑清讼简，政入歌讴。已副貂蝉眷宠，夸中外，耸动□讴。居恩重，苍生望切，好个富民侯。
满庭芳|莫驱驰，公全道，来真性明光。谁知得，便是水中霜。应相从相见，人悟，物物俱忘。中有，华耀处，怎奈被云藏。详。语锐田，起屋震，地安房。教认清外，别蕴馨香。射昆山片玉，风共谁话琅琅。辰动，阳佳节，金菊满庭芳。
满庭芳|丹U浮空，琉璃耀日，上云楼阁眈眈。□□居士，燕坐息玄谈。十载劳心问道，今悟罢截日停参。凝神处，九苞丹凤，翔舞在山南。喃喃。成障碍，千经万论，从此休贪。且陶陶兀兀，对酒醺酣。清兴有时狂放，扁舟上绿水澄潭。渔歌起，从他两岸，齐笑老翁憨。
满庭芳|爱惜尺书，世人竞道，乾坤算我无情。稀奇世界，梦境说蓬瀛。一日枯肠清饿，芋头熟浊酒盈罂。谁相信，田闲迂叟，七载在神京。虚惊。缘底事，空山顽石，犹是承平。况江南春晚，草长花生。正欲一舒腰脚，向佳处曳杖闲行。荒江外，寒烟疏翠，天际晚钟声。
满庭芳|减饭除情，敌魔战睡，圣贤学道根基。进人退己，用事契心机。遇境休生烟火，安闲处性要无疑。争知道，洪波跳出，却还入希夷。罢贪酒色酒气，掣开利锁，截断嗔痴。完全性命，物外何为。悟彻元初色相，功成也归去来兮。乘丹凤，蓬莱宫里，独步访钟离。
满庭芳|身为女子，志似男儿。悟来跳出门儿。道上搜寻，恋其美女娇儿。性似孤云野鹤，世尘缘不惹些儿。真脱洒，便堪称，比个大丈夫儿。认正本来清净，农何须，谓认虎儿龙儿。也不整理离坎，姹女婴儿。无为大功成就，产一个无相人儿。阳纯了，便得与，太上做儿。
满庭芳|月闰清秋，时逢诞节，画堂瑞气多多。遥瞻南极，瑞彩照盘坡。好是年才五十，身当贵福比山河。无些事，方裙短揭，时复自高歌。欢娱，当此际，香燃宝鸭，酒酌金荷。恣柳腰樱口，左右森罗。纵有人人捧拥，争得似正面嫦娥。思量取，朱颜未老，好事莫蹉跎。
满庭芳|金粟堆边，冰蒲水畔，紫骝迢递迎来。月中惊见，光艳似云开。桑落沾唇半醉，将长笛弄向秦台。天明去，鞭挥岸曲，愁杀渡人催。徘徊。空叹息，桃花易嫁，凤子难媒。和香雨氤氲，飞作尘埃。坠井银瓶永绝，谁复取仙液盈杯。应知尔，三春绣阁，幽寂委苍苔。
满庭芳|山断钱塘，波遥申浦，幞被出武林门。犯寒孤棹，有酒懒携尊。蓦地归心似箭，甫能届霜霰纷纷。停桡处无多灯火，寂寞傍荒村。销魂。真底事，寒衣漫理，裙带轻分。杳题帕，迢迢一字温存。此去轻舟一叶，看水面只载书痕。邮签报，前途水驿，还耐几黄昏。
满庭芳|丽日重轮，祥云五色，UU玉殿名传。紫袍珠勒，偏称少年仙。最喜重华奕叶，周花甲刚好蝉联。泥金报，龙旗虎帐，歌凯沸春筵。瑶池初宴罢，冰肌雪骨，文彩翩然。拜木天新命，紫禁亲诠。道是鸡窗别也，从今始再理芸编。篝灯话，丝纶世掌，何以答尧天。
满庭芳|巷角疏花，城湾剩水，坏墙深锁愁烟。兽镮自掩，饥雀啄苔钱。风扫回廊败叶，斜阳外乔木依然。虚堂冷，栏干翠湿，诗壁篆蜗涎。平泉，行乐地，红罗买笑，碧玉供筵。算镜槛芙蓉，犹似人妍。休问楼中燕子，有黄金，难铸飞仙。还知否，秋坟夜月，空到绿窗前。
满庭芳|白玉栏干，绿杨庭院，果然几净窗明。珠帘高卷，花雨散红英。下上双飞燕子，东风里巧转轻迎。连环冷红珠斗帐，春睡惜娉婷。梦中多少路。山长水远，渺渺魂惊。怕情深易感，又惹离情。总有青鸾消息，书不尽枉自丁宁。终难遇，霓旌翠盖，空许愿三生。
满庭芳|小巷深深，空门寂寂，恐惊眠榻精魂。玉炉金磬，琼树共晨昏。脆瓣悠然自坠。真个是花雨缤纷。晴空里青旗紫盖，香雾尚氤氲。芸芸。翻可诩，纤柔不靡，团结成群。任蜂蝶颠狂，敢亵清神！惜自才媛去后，谁犹悟三世缘因？惟赢得兰成萧瑟，蹀躞蹑芳尘。
满庭芳|淡日晖晖，西风瑟瑟，京城再度重阳。欲携樽酒，何处赏秋光。尚喜名园在迩，同佳侣游兴偏长。疏篱畔，千丛万朵，新菊送幽香。商量。经眼偏，绝怜浅白，斜间深黄。掬霜痕盈手，安向筠筐。归去小楼客夜，青灯底听彻寒螀。微醺里，持螯风味，乡思总难忘。
满庭芳|感重阳，然下访，是得悟黄粱。精麦髓，弟子谨供当。上田田难种，恳告神怎飞扬。仙道，初心善，无刺亦无芒。而无死寿，珠能语，句句难忘。怀真实宝，肯换圭璋。内金花自绽，知得别是清香。常谨，谈妙用，不久性芬芳。
满庭芳|笑杀先生，非驴非马，龟兹只会为蠃。这般难我，也不算天魔。缺口沙壶尚在，酒醉后听唱田歌。斜阳晚，鸟归花落，高卧席青莎。如何。干著急，闲愁闲病，便作沈疴。把青衫一领，换了渔蓑。更向壶公乞借，一闲屋四面烟萝。从中去，山平水浅，万古少风波。
满庭芳|脂泽休施，铅华不御，自然林下真风。欲窥馀韵，何处问仙踪。路压横桥夜雪，看暗淡残月朦胧。无言处，丹青莫拟，谁寄染毫工。遥通。尘外信，寒生墨晕，依约形容。似疏疏斜影，蘸水摇空。收入云窗雾箔，春不老芳意无穷。梨花雨，飘零尽也，难入梦魂中。
满庭芳|男作行尸，女为走骨，爷娘总是骷髅。子孙后代，番作小骷髅。日久年深长大，办资财匹配骷髅。聚满堂活鬼，终日玩骷髅。当家骷髅汉，忙忙劫劫，长养骷髅。有朝身丧，谁替你骷髅。三寸主人气断，活骷髅相送死骷髅。休悲痛，劝君早悟，照管你骷髅。
满庭芳|倦枕欹愁，重衾滞梦，小楼深锁春寒。笙歌绕院，咫尺送喧阗。想见华筵初散，怎禁得酒冷香残。空剩了，深宵暗雨，淅沥洗馀欢。愁看，佳丽地，帷灯匣剑，玉敦珠槃。怕人事年光，一样阑珊。慢说霓裳调好，秋坟唱禅味同参。疏帘外，银澜弄晓，江上数峰闲。
满庭芳|远黛含烟，青眸着水，满塘荷露盈盈。晓园幽径，犹可约卿卿。过遍亭台水榭，惜红豆风雨零丁。衷肠诉，时临水畔，素蕊正婷婷。清清，三两点，缠绵细雨，婉转娇莺。念旧时踪迹，唯有茕茕。不恨相逢恁晚，感此处赤子精诚。凭栏意，眸凝浅碧，双鲤戏柔晴。
满庭芳|姑姑修炼，听予重告。先要断除烦恼。擒捉心猿意马，休使返倒。如同男儿决裂，莫踌躇更休草草。速下手，仗十分苦志，免参阎老。万种尘缘一削，得真欢真乐，渐通玄奥。密护无为清静，自然之道。应物真常幽阒，气神相结成丹宝，功行满，跨祥云，归去三岛。
满庭芳|零落红深，荒凉浅碧，晚秋风物萧条。夕阳影里，何处认前朝。凄恻寒山一角，登临处芳意都消。相将问，龙沙眼底，谁见霍骠姚。魂销。疏林外，新愁几许，又瘦蛮腰。看长空雁阵，天外迢迢。报一声归去，奈他乡愁思难描。苍茫处，黄泥小屋，绛蜡任高烧。
满庭芳|晓色凝暾，霜痕犹浅，九天春意将回。隔年花信，先已到江梅。沈水烟浓如雾，金波满红袖双垂。仙翁醉，问春何处，春在玉东西。瑶台。人不老，还从东壁，来步天墀。且细看八砖，花影迟迟。会见朱颜绿鬓，家长近咫尺天威。君知否，天教雨露，常满岁寒枝。
满庭芳|堠雪翻鸦，河冰跃马，惊风吹度龙堆。阴燐夜泣，此景总堪悲。待向中宵起舞，无人处那有村鸡。只应是，金笳暗拍，一样泪沾衣。须知今古事，棋枰胜负，翻覆如斯。叹纷纷蛮触，回首成非。剩得几行青史，斜阳下断碣残碑。年华共，混同江水，流去几时回。
满庭芳|修行之士，不在居山。勿劳环堵弯跧。何必驱驱来往，远远相参。休要持功打坐，又何须耕种艰难。休劳苦，更不须出药，博换衣餐。看你留心何处。但无些染著，打破般般。好向廛中展手，乞觅馀残闲看浮名浮利，叹死生灰了心间。忘尘念，管将来，位列仙班。
满庭芳|花扑鞭梢，风吹衫袖，马蹄初趁轻装。都城渐远，芳树隐斜阳。未惯羁游况味，征鞍上满目凄凉。今宵里，三更皓月，愁断九回肠。佳人，何处去，别时无计，同引离觞。但唯有相思，两处难忘。去即十分去也，如何向千种思量。凝眸处，黄昏画角，天远路岐长。
满庭芳|春满吴山，花深薇省，征书将下天边。画船开处，人道似登仙。不待天官书考，御屏上姓字高悬。最好是，甘棠蔽芾，重赋召南篇。江湖千万里，一骢五马，犹记当年。豸冠依旧在，袍锦红鲜。请看都台松柏，冰霜后老翠含烟。重整顿，胸中舟楫，风日爱前川。
满庭芳|千里伤春，江南三月，故人何处汀州。满簪华发，花鸟莫深愁。烽火年年未了，清宵梦，定绕林丘。君知否，人间得丧，一笑付文楸。幽州。山偃蹇，孤云何事，飞去还留。问来今往古，谁不悠悠。怪底眉间好色，灯花报消息刀头。看看是，珠帘暮卷，天际识归舟。
满庭芳|蓉粉嬉春，蕣姿延露，禅房胜日标奇。趁时芳草，正向绿墀滋。却似匀和獭髓，轻装就千点红玑。宜人处，似斜仍亸，态倚晓风披。芳时。还怅怅，桃花靧雪，遥想仙姿。叹去年花下，空有前期。谁制护花幡子，驻幽艳莫使花衰。好点注，馀春如画，留覆态盈棋。
满庭芳|樽酒南楼，黯然词客，浅笑人语疏灯。暮云朝雨，骊曲不堪听。屏上天香醉蝶，还厮守惜别无声。轻衣去，画楼依旧，帘外月空明。青青。垂柳岸，游丝不系，枉说多情。看燕归深巷，人滞孤城。念有天涯是处，春且住休趁回程。闲窗下，冰心一片，吟望到残更。
满庭芳|雁阵裁天，虫喧警晚，玉蕊轻卸银钩。悭晴丝雨，隔院唤飕飕。初剪金荷向晚，浓氛逼润压香篝。谁消领，轻寒薄暖，人独倚朱楼。前游如梦里，菱宜花笑，鸾妒眉修。尽滴碎芭蕉，不解离愁。忽忽谁怜十载，肠断处仙袂难留。天涯路，烟波万里，空自泛茗瓯。
满庭芳|栗里田园，乌衣门巷，别来几换星霜。华阳仙窟，翠桁彩衣香。梦堕当涂风月，披绛帐欲指鳣堂。浮鸥外，来宁老子，特泛霅溪航。相逢，春正好，梅舒香白，柳曳宫黄。且相将一笑，乐未渠央。须念离多会少，难轻负百榼霞浆。深深观，舞回飞雪，乐奏小宫商。
满庭芳|岚影浮春，云容阁雨，澄泓碧展玻璃。高低楼观，窗户舞涟漪。别有轻盈水面，清讴起舟叶如飞。沙堤上，垂鞭信马，柳重绿交枝。渐残红倒影，金波潋滟，弦管催归。看飘香陈粉，满路扶携。不尽湖边风月，孤山下猿鸟须知。东风里年年此水，贮尽是和非。
满庭芳|十里横山，一湾流水，东洲蕞尔孤村。移来田舍，山水对衡门。老我无能为矣，犁锄事付与儿孙。湖田上，黄梅雨足，蛙鼓□声喧。亲朋三四老，须眉雪白，言笑春温。每携手相过，清事闲论。坐挹山光水色，茅柴酒倾倒夸尊。章台路，马蹄尘土，不到紫苔痕。
满庭芳|夹水松篁，一天风露，觉来身在扁舟。桂花当午，云卷素光流。起傍篷窗危坐，飘然竟欲到瀛洲。人世乐，那知此夜，空际列琼楼。休休。闲最好，十年归梦，两眼乡愁。谩赢得萧萧华发盈头。往事不须追谏，从今去拂袖何求。一尊酒，持杯顾影，起舞自相酬。
满庭芳|颓玉成山，倾江作酒，醉来莫问升沈。少年狂怪，应笑老婆心。也会东涂西抹，行穿过柳陌花阴。诚何用，腰龟左顾，犹待铸黄金。如今。回首处，青楼缥缈，朱箔重深。叹江海飘零，离恨难禁。好在铜梁玉垒，将车骑他日重临。归来看，文君未老，相对抚鸣琴。
满庭芳|绿剪裙腰，红销眉晕，恰听莺啭空阶。海棠愁重，罗幄暂徘徊。那更帘钩烛午，销魂雨陡地惊摧。无聊甚，年年花语，多半怨春来。长生私誓后，当风羯鼓，燕恼蜂猜。问亭亭香影，扫尽还开。竟似离云万叠，南浦约经岁才回。殷勤嘱，朱楼意懒，无力踏青苔。
满庭芳|鸳瓦楼明，水晶帘卷，踏歌声正喧哗。金凫银燕，曲曲小屏遮。掩映蕉林书屋，照牙签玉轴堪夸。还妆点，六朝胜事，移上碧笼纱。开元全盛日，传柑灯市，渔鼓频挝。且衔杯低唱，追数繁华。最喜九衢灯烛，阑珊也尚拨琵琶。朱阑转，星毬万点，大树烂银霞。
满庭芳|七赴皇都，三经殿试，怎知炼气绵绵。心猿休歇，意马罢强颠。燕处申申快意，仗清净固住灵源。玄玄处，三光并秀，照耀洞中天。劝君开觉悟，休驰才俊，听取余言。有逍遥妙路，无说无传。决烈一刀两段，绝缘虑自是通玄。真功就，留侯的裔，继踵作神仙。
满庭芳|万恶心除，千思意泯，自然罪病消亡。寸灵念道，动静两俱忘。清志如庞似许，任云水到处为乡。仙家好，茅斋幽阒，胜似住高堂。无忙。看古教，顿明至理，上运三光。也不须昼夜，数墨寻行。养就真铅真汞，蜕形去天地难量。碧霄外，大罗归去，重礼马丹阳。
满庭芳|才识春来，便伤人去，画楼空与招魂。琐窗灯火，长想旧眉颦。回首殷勤未远，定怊怅无限黄昏。当时路，香残梦歇，何地逐闲尘？伤神犹记取，罗衾夜雨，锦幄朝曛。奈欢语重重，欲说谁闻。纵是他生未卜，容料理宵梦温存。相望处，人天邈矣，荒树掩新坟。
满庭芳|江南故乡。山青水绿，竹翠松苍。年来旋把幽居创。菜圃禾场。看花访黄家四娘，插秧倩许宅三郎。忘官况。狂吟醉唱。退老白云庄。
满庭芳|帘惹杨花，沙回浪雪，柔风软启湖莲。画桡双倚，碧水漾春舷。总是清商过后，欢愉地翠陨香残。舟横泛，销凝独自，照影认当年。高寒。明月里，诗囊有泪，酒榼无眠。算一番秋到，一度春阑。更见红飘曲陌，到明日问有谁怜。俱零落，晨侵碎梦，时复一凄然。
满庭芳|昔年在俗，常用心机。挑生剜死为谁。欢喜冤家，惹得一向遇痴。恰如飞蛾投火，身焦烂犹自迷迷。争些个，被儿孙妻妾，送了头皮。因遇风仙开悟，回光照，怨亲不可相随。尽是狼虫虎豹，蛇蝎狐狸。把似养他毒物。又何如物外修持。功行满，跨云归，侍奉吾师。
满庭芳|荣枯吉凶。都由自己，不属天公。得时莽把聪明弄。逞尽英雄。怎知道祸因恶积，错埋冤命与灾逢。床头瓮。香浓味重。引到醉乡中。
满庭芳|今日荣华，前生福善，悟来更好重修。百年光景，生灭水浮沤。贩骨无休歇，劝未尽又遭愁。然嗟人世，忙忙造业，几个肯抽头。清闲归物外，逍遥独步，身内闲搜。把汞铅颠倒，性月如秋。直待功成行满，超三界永列仙俦。乘云去，真容不朽，免再卧荒丘。
满庭芳|里巷灯幽，楼台歌隐，清宵绿蚁离筵。闲吟小盏，淑气漫炉边。却问岩廊碧嶂，明月下，几许愁烟。还记否，青衫翠袖，遍倚玉栏杆。流连。佳期远，飞花不再，春色谁怜。任高情别后，暂寄樽前。词笔可堪说与，空剩了，孤梦难圆。且珍重，天涯尺素，消息报年年。
满庭芳|桥庵野夫。文章本少，事业全无。半生苦被虚名误。早乞微躯。纳印绶辞归里闾，买田园教绕村居。忘形处。麻衣草屦。放浪狎樵渔。
满庭芳|一点灵光，无中显现，太平高步烟霞。清风皓月，流注玉京砂。五气三元结秀，升腾处云辂交加。蓬瀛会，瑞光缥渺，盈座散香花。堪夸真妙用，仙丹一粒，洞焕东华。满太虚寥廓，清境无涯。认得元初至性，因修炼清净根芽。圆成也，玉蟾影里，稳赴大罗家。
满庭芳|炎U横侵，火云乱拥，终朝沾透轻衫。陡来凉雨，风卷入湘帘。似听潮声夜发，庭柯响飞瀑高檐。空蒙里，层城爽气，西岭碧于簪。凭谁除酷吏，冰纨不御，花露微涵。更晚香，初逗清影鬖鬖。拟对疏灯散帙，闲消受绨几牙签。萤光细，蜻蛉翅颤，烟雨小江南。
满庭芳|见人错失，动我心肠。交予怎不悲伤。思想燃指然臂，顶上然香。假饶投崖喂虎，尽舍身拚命非常。争知得，有些儿妙理，别是嘉祥。清静无为鼎内，觉心中真火，下降肾堂。肾水化为真气，气结红霜。常常熏蒸四大，便玲珑响喨玎珰。神光灿，得携云，归去蓬庄。
满庭芳|露冷铜盘，风清玉宇，一年明月佳时。可人丹桂，金粟满横枝。长记广寒徐步，瑶阶静碧影参差。夸张处，天香在手，浓透绿罗衣。孤芳容易歇，十年一梦，回首俱非。早故山招隐，林屋岩扉。比似芙蓉一样，秋风里幽恨依依。还相慰，仙葩月种，元不在人知。
满庭芳|月洗高梧，露漙幽草，宝钗楼外秋深。土花沿翠，萤火坠墙阴。静听寒声断续，微韵转凄咽悲沉。争求侣，殷勤劝织，促破晓机心。儿时曾记得，呼灯灌穴，敛步随音。任满身花影，犹自追寻。携向华堂戏斗，亭台小笼巧妆金。今休说，从渠床下，凉夜伴孤吟。
满庭芳|垂白羁人，软红芳节，颂椒依旧开筵。愁深春浅，难避是尊前。尘世悲欢幻影，个中味尝彻中边。凭谁慰，嫣然一萼，偶对小梅妍。迁延。天漫问，厓珠又失，皋佩空捐。几壮怀销耗，猿臂残年。长此纷纷蚌鹬，劫灰畔默省因缘。春婆梦，看人醉醒，凄语诉蛮笺。
满庭芳|倾国无媒，入宫见妒，古来颦损蛾眉。看公如月，光彩众星稀。袖手高山流水，听群蛙鼓吹荒池。文章手，直须补衮，藻火粲宗彝。痴儿。公事了，吴蚕缠绕，自吐馀丝。幸一枝粗稳，三径新治。且约湖边风月，功名事欲使谁知。都休问，英雄千古，荒草没残碑。
满庭芳|冶态轻盈，香风摇荡，画栏淑景初长。彩霞深处，明艳夺昭阳。试问沈香旧事，应劝我莫负韶光。多情是，低徊顾影，云幕淡微凉。人间，春更好，一枝斜插，犹记疏狂。到如今潘鬓，暗点吴霜。乐事直须年少，何妨拚一饮千觞。醺醺醉，壶天向晚，春思正悠扬。
满庭芳|旧柳浓耶，新蒲放也，依然风景吴阊。去年今午，何处把霞觞。赢得残笺剩管，犹吟泛几曲回塘。伤心事，飞来双燕，絮语诉斜阳。石榴花下饮，吊花珠泪，还倚花藏。过一番令节，如度星霜。向晚竹窗萧瑟，凄凄雨先试秋凉。难回想，彩丝艾虎，少小事微茫。
满庭芳|沙塞风凄，潇湘云暖，横空多少成行。随阳南去，待春更回翔。何事偏离故侣，含声戢翼下君堂。堪爱是，月明三五，烛影对寒光。况翩翩缟服，依依清梦，歘达君傍。道群分，类聚二语分明。那时刚承恩数，穹碑书托姓名香。渐陆重，看今日兆，染翰待君王。
满庭芳|鲸海波澄，棠阴日永，正宜坐啸雍容。岁丰民乐，无讼到庭中。试数循良自古，龚黄外谁可追踪。那堪更，恩均髦寿，良会此宵同。璇穹。占瑞处，荧煌五马，璀璨群公。盛笙歌罗绮，共引髯翁。祗恐芝泥趣召，双旌展猎猎飞红。须知道，君王渴见，名久在屏风。
满庭芳|样子骷髅，偏能贩骨，业缘去去来来。骋驰伶俐，不肯暂心灰。转换无休无歇，腾今古更易形骸。空贪寿，饶经万劫，终久打轮回。遇师亲指教，创修一点，免落千崖。屏七情六欲，保护三台。玉虎金龙并凑，青莲内捧出婴孩。无生灭，大罗天上，仙位得安排。
满庭芳|寿竹长青，寿松高耸，寿山寿水俱全。寿星寿夜，寿象现中天。寿祝长生不老，寿香一炷，宝鼎龙涎。寿童引，寿龟寿鹤，寿烛比金莲。寿盘添寿果，寿桃初熟，寿满三千。寿筵歌寿曲，寿酒与流连。寿从今，去福寿无边。寿仁者，寿门高大，福寿永绵绵。
满庭芳|花是将离，曲成懊恼，满城草绿烟含。片帆归去，行客柳毵毵。同是哀时庾信，婆娑影我觉难堪。消魂处今宵酒醒，好句自幽探。深缄。无一字，嬉春已倦，芳思都芟。想画梁双燕，相对呢喃。休忆卢家小妇，何人去洒泪江潭。都忘却朱樱绿笋，沉醉是淮南。
满庭芳|一种阳和，玉英初纵，雪天分外精神。冰肌肉骨，别是一家春。楼上笛声三弄，百花都未知音。明窗畔，临风对月，曾结岁寒盟。笑杏花何太晚，迟疑不发，等待春深。只宜远望，举目似烧林。丽质芳姿虽好，一时取媚东君。争如我，青青结子，金鼎内调羹。
满庭芳|世界浮沤，英雄过鸟，沧桑不到空门。薰天事业，那值水盈樽。蝼蚁侯王等耳，只赢得恩怨纷纷。君不见，丰碑员碣，历历白杨村。招魂。休更论，蚁宫豪贵，蜗角崩分。任茫茫大地，一粒无存。却看普施法水，洗千番浩劫余痕。且莫问，名山片语，尘世几朝昏。
满庭芳|海国寒轻，江南春早，小梅已漏芳妍。岁前冬后，和气欲回旋。此际瑶台阆苑，仙人下白玉云軿。人间世，风帆月棹，同泛五湖船。当年。参谒地，鱼轩象服，锵佩朝天。向闽邦开国，福地真传。今日华筵寿斝，儿孙拥兰玉相鲜。休辞□，蓬莱清浅，看取变桑田。
满庭芳|烟敛云收，蟾孤秋静，湛然独显希夷。常从坦荡，默默饮刀圭。宝鼎祥烟攒聚，气神会结就灵芝。闲游好，飘飘云水，物外访相知。随时。缘分过，饥来觅饭，逐处投栖。任忙忙乌免，物换星移。且恁尘中闲散，功成后别有师期。将归去，一轮明月，独步赴瑶池。
满庭芳|澹露零空，好风光袂，月华飞入觥筹。青莲碧藕，芡实与鸡头。笑傲纶巾羽扇，有如此人物风流。西湖上，不妨游戏，民富自封侯。骈蕃。新宠渥，弃华延阁，领事园丘。看木牛流马，恢复神州。万里凉霄浩渺，使星共南极光浮。从今好，一秋长醉，直醉过千秋。
满庭芳|落日旌旗，清霜剑戟，塞角声唤严更。论兵慷慨，齿颊带风生。坐拥貔貅十万，衔枚勇云槊交横。笑谈顷，匈奴授首，千里静欃枪。荆襄，人按堵，提壶劝酒，布谷催耕。芝夫荛子，歌舞威名。好是轻裘缓带，驱营阵绝漠横行。功谁纪，风神宛转，麟阁画丹青。
满庭芳|微雨如尘，暮云似盖，西湖望里茫然。沁香丹桂，寂寞倚窗轩。烟水漫笼灯彩，依稀处楼阁翩翩。休寻问，今宵月我，相约各孤眠。快风千里梦，心存北海，情系南天。须金樽酒满，玉匣龙U。毕竟人生聚散，堪回首五味周全。且收拾，离愁别恨，记取一轮圆。
满庭芳|同病相怜，冻吟谁伴，漫怀举案齐眉。槐安梦境，一笑自来稀。未到斜川见雪，春欲半尚压铜池。今思古，拊盆击筑，虿鼎闲夔彝。何时。天意解，并游花坞，旋扫蛛丝。对壶中闲日，冗牍休治。四坐同盟情话，飞玉麈万事多知。杯盘省，浅斟随意，真率视前碑。
满庭芳|往事千端，闲愁万觞，世情无数嵯峨。电光石火，变态阅来多。坐见新亭洒泪，空回首麦秀兴歌。方悟得，金羁脱去，细草落平坡。桃源何处是，忙呼渔艇，来往如梭。长消受，寒芦皓月银波。更喜苹香菱熟，驾舴艋闲傍苍柯。何多事，羊裘五月，江上好披蓑。
满庭芳|主宰斯文，维持大雅，衙斋坐拥缥缃。登仙有日，台阁久相望。况是广平才调，梅花赋雪里标芳。绛纱启和风远拂，弦诵出鳣堂。微才惭泳絮，许同桃李，也傍门墙。何栽培格外，祸枣何当。敢乞玉台新序，珊瑚架笔染馀香。荣华衮千秋一字，卷帙倍生光。
满庭芳|带缓鸳鸯，妆销铅粉，年华容易蹉跎。春风染翠，蹙双娥愁，欲困郎情已矣。贞不改妾恨如何。伤怀处幽窗冷雨，入耳偏多。灵根夙悟，心经一卷，曾记无讹。望慈云稽首泪湿轻罗。形便化原同幻梦，缘可断难醒痴魔。虔诚愿生生并蒂，照影向琼波。
满庭芳|戒师和尚，可称吾徒。明禅悟道通儒。子细研穷正觉，并段差殊。温良恭俭让礼，生老病死苦嗟吁。当修进，炼木金水火，土证无馀。三教门人省悟，忘人我，宜乎共处茅庐。物外玄谈，句句营养毗卢。常怀博施济众，气神和丹结明珠。归兜率，向大罗，蓬岛同居。
满庭芳|任公决裂，也待风流。专心道上搜求。子细研穷，何者名为真修。认正即心是佛，除心外匪是良由。无别法，便澄心遣欲，捉住猿猴。心上纤毫不挂，更那堪，时复闲想骷髅。自是心忘境灭，真性优游。常常心怀恻隐，起真慈功行圆周。神光灿，向大罗，恣意云游。
满庭芳|草阁烟横，花蹊雨润，伤春谁画鸦眉。药囊未减，尊酒自然稀。堪叹云和挂壁，弦半绝鼠啮龙池。投壶罢，凭阑玩古，罗列父丁彝。龟巢，添绿皱，残梅片片，新柳丝丝。恨风狂折竹，鹤病谁治。自信年衰景短，甘冷淡应也天知。埙篪奏，清歌醉墨，一一上圭碑。
满庭芳|江绕淮城，云昏楚观，一枝烟笛谁横。晓风吹帽，霜日照人明。暗恼潘郎旧恨，应追念菊老残英。秋空晚，茱萸细撚，醽醁为谁倾。人间，真梦境，新愁未了，绿鬓星星。问明年此会，谁寄幽情。倚尽一楼残照，何妨更月到帘旌。凭阑久，歌君妙曲，谁是米嘉荣。
满庭芳|晓色云开，春随人意，骤雨才过还晴。古台芳榭，飞燕蹴红英。舞困榆钱自落，秋千外绿水桥平。东风里，朱门映柳，低按小秦筝。多情。行乐处，珠钿翠盖，玉辔红缨。渐酒空金榼，花困蓬瀛。豆蔻梢头旧恨，十年梦屈指堪惊。凭阑久，疏烟淡日，寂寞下芜城。
满庭芳|偻指中秋，齐头十日，后庚玉兔初弦。当年此际，天地恰生贤。自旦骎骎至望，清咏永翻胜规圆。高挂在，碧梧山上，清绝绿生烟。怀中梧月照，天知心事，铢视貂蝉。彩衣无价宝，乐自无边。此去古稀近也，长生箓世世相传。慈萱侧，金杯满泛，梧月吸年年。
满庭芳|一明玄理，二曜交宫。三才四象究穷。通五彩霞光，来往清雨蒙蒙。六欲七情涤尽，八衢流运转回风。九窍内，十分颠倒，显现真功。十极晴空虚白，九重门开阐，金玉重重。八色琉璃洞里，卧虎眠龙。七宝花开六出，五方中四位归宗。三光照，二仪相从，一个神翁。
满江红|景牖空悬，残晖里江峰如铁。萦洲沚青环绛带，为谁宽跌。遥想六螭沉暗水，坐看赤日熔殷血。忘曾经回首陡成空，云鳞灭。徒唤我，芦中笛。星如火，歌长诀。恨亭危桥断，鸟飞鱼别。巢覆垂杨犹自舞，雨欺天縠为之裂。泪曾倾雪浪逐霆雷，今何歇。
满江红|骏马锦衣，是当日玉堂年少。拂袖去水边林下，携筇长啸。帝曰病乎非汝弃，人呼狂者何妨傲。十年前江左旧孙郎，归来早。斑衣舞，高堂笑。鸠车戏，群儿绕。更公门桃李，春风缭绕。去国不忧须发变，入宫尚苦蛾眉好。看身如落叶一般轻，容吾老。
满江红|晓色朦胧，佳色在黄堂深处。记当日霓旌飞下，鸾翔凤翥。兰省旧游隆注简，竹符新剖宽忧顾。有江南千里好溪山，留君住。牙板唱，花裀舞。云液滑，霞觞举。顾朱颜绿鬓，年年如许。见说相门须出相，何时再筑沙堤路。看便飞丹诏日边来，朝天去。
满江红|水上风多，坐江艇衫罗轻卸。斜旸里听歌劝酒，满前王谢。四面楼阴兰桨鹢，十眉帘底冰绡麝。最宜人团扇藕花边，乘凉者。邀笛步，闲情写。桃叶渡，闲愁惹。看迷蒙夜色，画成良夜。露濯蟾蜍银汉湿，蜡笼翡翠铜盘灺。趁烟波妆点太平宵，非游冶。
满江红|闲话成贤，数往事了无休歇。曾饱听梵钟耶赞，缅怀芳烈。樱口常携玄武桨，琴心每赏梅庵月。德风亭南接六朝松，幽情切。老都讲，头如雪。新志乘，字难灭。又沙坪寄旅，抱持残缺。鱼鹿峡通江汉水，鸳鸯桥继成吴血。愿鸡鸣风雨趁同舟，还京阙。
满江红|杨柳如丝，偏不解将人绾结。猛听到阳关一曲，长亭初别。细雨孤帆萦梦远，桃花潭水伤情切。向天涯把酒送君归，兰桡发。春草碾，征轮捷。春波泛，飞凫没。黯魂销江上，数峰清绝。宝鼎烧残心字篆，红牙拍遍相思阕。愿秋来旧约准于潮，期休越。
满江红|春雨桃花，见前夜苕溪初涨。喜良友东来双浆，布帆无恙。白雪诗歌行笈里，青霞笑语吹台上。更举杯邀月有江鲈，樽堪饷。樊川梦，情难漾。旗亭句，人空唱。看游蜂扰扰，蜜为谁酿。燕市漫弹高士筑，邓林本是仙人杖。问何年乞得鉴湖归，臣无状。
满江红|东里先生，家何在山阴溪曲。对一川平野，数间茅屋。昨夜冈头新雨过，门前流水清如玉。抱小桥回合柳参天，摇新绿。疏篱下，丛丛菊。虚檐外，萧萧竹。叹古今得失，是非荣辱。须信人生归去好，世间万事何时足。问此春春酝酒何如，今朝熟。
满江红|甚矣吾衰，徒是苦饥肠为孽。嗟寸禄区区留恋，形疲心竭。江海一生真可羡，尘埃永昼何堪说。似钝刀终岁斫空山，宁无缺。拚放浪，休豪杰。秋水涨，归期决。尽凫长鹤短，任渠分别。芒屩夜寻溪上酒，葛巾晓挂松间月。向丹霄传语旧交游，慵非拙。
满江红|归去来兮，怀归意几人知得。寻思起前年江海，去年京国。奔走隙驹春梦路，飘零海燕秋风客。念家山松竹久荒芜，疏三益。风流散，音尘没。身世在，江山隔。遣何人杏花影里，月明吹笛。红雨等闲花事尽，青铜容易霜华入。被雁声报到塞门秋，听嘹呖。
满江红|五十头颅，早已觉飞腾景暮。愁眼看蜂黄蝶粉，草烟花露。莫做阳台云雨梦，休怀渭北春天树。怅城闉多少踏青人，红尘路。怀古恨，凭书诉。倾国貌，障羞妒。记山阴陈迹，群贤星聚。对景裁诗真漫与，看花不饮成虚负。问落红千点总随流，归何处。
满江红|为我弹冠，相庆罢壮怀未歇。平生事师行爱重，友朋情烈。秋树齐张天半锦，飞虹欲跨江心月。喜归来又续少年游，驰骋切。原上雨，关外雪。百卉绽，诸虫灭。拨鸿蒙试补，海隅天缺。概率一编有底蕴，诗词千首真心血。起寒蛟勺水亦波澜，翔陵阙。
满江红|旧苑寻芳，尚断碣蝌文未灭。石湖外一帆风软，碧烟如抹。菰叶正鸣湘云怨，葭花犹梦西溪雪。又红罗金缕黯前尘，儿时节。人天事，凭谁说。征衫试，荷衣脱。算相逢草草，只赢伤别。汉月有情来海峤，铜仙无泪辞瑶阙。待重拈彩笔共题襟，何年月。
满江红|亲友留连，都尽道归程息逼。还可虑干戈摇荡，路途难厄。万事岂容忙里做，一安惟自闲中得。便相将妻子抱琴书，青山侧。行与止，吾能识。成与败，谁能测。但粝餐糊口，小窗容膝。桑梓安排投老地，诗书准备传家策。使苏张重起论纵横，心难易。
满江红|浈水渐渐，几番历兴亡今古。伴戈船羽檄，珠帘歌舞。总角曾看瘐岭月，白头更听凌江雨。问当年城郭旧衣冠，皆黄土。翻翡翠，银塘去。回紫燕，雕梁语。叹春风一样，朝朝暮暮。天许远来星汉客，不堪往事伤心数。怪海南夙世有何缘，游重补。
满江红|罨画溪山，行欲遍风蒲还举。天渐远水云初静，柁楼人语。月色波光看不定，玉虹横卧金鳞舞。看五湖今夜只扁舟，追千古。怀往事，渔樵侣。曾共醉，松江渚。算今年依旧，一杯沧浦。宇宙此身元是客，不须怅望家何许。但中秋时节好溪山，皆吾土。
满江红|忆昔西来，春已暮馀寒犹力。正迤逦登山临水，未嗟行役。云笈偶寻高士传，桃川又访秦人迹。向此时游宦兴阑珊，归无策。归计定，归心迫。惊换岁，犹为客。还怅望家山千里，迥无消息。□□不堪泥路远，烟林赖有梅花白。为孤芳领略岁寒情，谁人识。
满江红|五老峰前，九江上曾生仙客。相邂逅贵池亭下，定交金石。我辈风流宜啸咏，官曹尘冗从煎逼。且簿书丛里举清觞，偷闲日。同一笑，当今夕。梅正好，香浮白。便相忘尔汝，醉巾沾湿。已向琼楼夸意态，似闻金殿传消息。想君今归去际风云，应相忆。
满江红|淮海波澄，湛桂影半规凉月。又还是中秋相近，垂弧时节。纶诰飞来宸眷重，彩衣著处慈颜悦。注紫清花露入瑶卮，琼香滑。挥羽扇，持旄钺。鲸海浪，阴山雪。看威声到处，遐冲都折。沙溪远标铜柱界，关河尽补金瓯缺。庆君臣千载会风云，看伊说。
满江红|寂寞江城，□只共梅花幽独。揩病眼佳人何许，嫣然空谷。幻出天姿真富贵，朱唇滞酒红生肉。笑漫山繁李与夭桃，俱粗俗。迟日丽，春睡足。明月照，尤清淑。算移更千里，远从西蜀。流落天涯应可念，为渠剧饮仍歌曲。怕明朝酒醒落纷纷，那忍触。
满江红|城郭人民，倘公在定应愁绝。试重拜画中巾扇，风流犹昔。运往栾公从罢社，情深羊傅徒沈碣。问当年谁救越州灾，今陈迹。荆棘遍，长安陌。兰茝尽，灵均泽。黯江湖春去，慭留残客。生死交存怜鹤舞，兴亡事大悲鹃血。更桐花蕉叶梦相逢，须眉碧。
满江红|小雨初晴，风摇荡绿阴清昼。见说道长庚复向，人闲钟秀。又对上番成竹笋，能忘赠别垂条柳。看将来三五月圆时，人如旧。浮世事，君知否。春梦断，空回首。笑平生豪迈，气冲牛斗。幽鸟自歌无谱曲，飞花故送长生酒。待骑鲸海上再相逢，为君寿。
满江红|问信江梅，渐推出红苞绿萼。堪爱处，平生怀抱，岁寒为托。瘦骨皱皮犹老硬，孤标独韵难描摸。怕东君压住等春来，鞭先著。止渴事，风烟邈。和羹事，风波恶。想翠禽啁哳，笑他都错。争似花开颓醉玉，月天更引霜天角。便一年强作十年人，山中乐。
满江红|荏苒征途，马首外黄埃飞灭。渐初夏麦寒西陇，草熏南陌。平楚澹烟迷云鹜，乱山落照闻啼鴂。只玉骢飘泊未归来，心慵怯。名与利，多生劫。劳和恨，他生业。怕镜中不似去家时节。残月一鞭乡梦断，暮云千里音书歇。想故园莫道不曾愁，愁今绝。
满江红|着意装棉，手中线针针缝起。闻道是沙场霜重，夜凉如水。侬愿化身成软絮，寒温与共秋风里。个儿郎为国作干城，真英士。我欲问，前方事。知推进，若干里。料御寒送到，这包衣被。勇气益增千百辈，鼓鼙还我山河美。是衣中缝就热心肠，非棉耳。
满江红|泽国人家，门以外水田渺渺。无过是明潭浅濑，烟蒲风筱。雪浪江帆喧昼夜，鸡头菱角知多少。泊数行笭箵忒玲珑，渔蛮绕。新暑退，芦塘窅。残月映，溪堂皎。且榜他碧石，沽来清醥。一雨平湖凉思满，数声林笛离情悄。正水云空阔晚冥冥，沙鸥矫。
满江红|柳浪方高，桃花雨，一村都涨。应自慰，春风未老，故园无恙。篱笋新抽江燕出，芦芽半卷河豚上。豆畦边，荠美采盈筐，东邻饷。柴门外，微波漾。芳树杪，时禽唱。好邀来春社，细斟家酿。欢喜儿童鸭脚果，逍遥父老蛇条杖。恕余顽醉后越痴狂，真无状。
满江红|檐雨垂垂，夜未寝茶鼎暗潮。谯门掩画鼍寒咽，朱杖三敲。此际邻墙谁过酒，红珠一串滴春槽。想那人灯畔卸头时，香半销。胭脂湿，无限娇。锁山黛，敛荑苗。怕绣衾无梦，愁到明朝。湘水泣干妃子竹，红心凉透美人蕉。待蕙风吹暖凤皇琴，弦再调。
满江红|重到西湖，春拆信露花酥滴。倚危栏湖山佳处，短屏著色。拟泛一舟苍莽岸，恐伤万里羁游客。赖款门修竹有高人，留狂迹。倾盖意，真相得。诗句里，曾相识。看戛然飞动，笔端金石。照眼光浮琼液满，断肠翠拥宫靴窄。问多情还肯借青鸾，通消息。
满江红|灯火星桥，元宵过春□新霁。潇洒处，梅梢雪暖，柳梢风细。嵩岳想储当日秀，麒麟来作人间瑞。快风流小小住蓬瀛，千秋岁。书万卷，儿孙贵。家万顷，生涯计。问阴功厚德，有谁能继。鬓雪人间膺上寿，椒觞且尽樽前醉。看眼前龟鹤伴长生，莱衣戏。
满江红|千载湖山，曾梦入霜泻碧岑。能几度旧盟新约，胜迹偕寻。四野烟岚迷倦眄，一川花气浣吟襟。漫试凭涧水话丁冬，鸣翠禽。清游赋，同古今。兴亡事，转相侵。望水杉云杪，谁会登临。肯慰孤怀唯俊侣，聊添佳趣借春霖。但归来和月忆茶香，调素琴。
满江红|夜雨空阶，寻短梦重衾寒恋。记那日芳郊香径，桃花人面。楼上春暄开翠幕，窗前侍女挥纨扇。把红红白白纫芳词，思量遍。武陵洞，天台院。路已失，峰犹转。恰胜常道罢，回眸难见。山獭有情空抱木，冰蚕到死仍留茧。好风光如梦复如尘，肠千断。
满江红|五岳三光，钟秀气笃生人杰。天付与心肠锦绣，精神冰雪。姓字早登龙虎榜，文书夜直丝纶阁。谢君王特地掇鸾坡，来闽粤。几千顷，恩波阔。十万户，欢声浃。看致君尧舜，归班夔契。谈笑扫清沙漠净，弥缝补就苍天缺。愿年年长醉腊前春，梅梢月。
满江红|北望中原，英雄气，光华日月。山挺秀，河流大野，云横戈壁。鼓角交鸣声动地，旌旗所向全无敌。岳家军三字逼金邦，飞魂魄。忠与佞，史书别。功与过，人民说。看今朝庙貌，巍峨壮烈。万国衣冠尊典范，千秋桑梓生颜色。老夫狂，稽首拜汤阴，肝肠热。
满江红|社雨初晴，烟光暖吴山滴翠。望绛阙祥云亏蔽，粉垣千雉。万柳低垂春似酒，微风不动天如醉。遍万井嬉嬉画图中，欢声里。嗟倦客，道傍李。看人事，槐根蚁。立苍茫俯仰，漫悲身世。靖节依然求县令，元龙老去空豪气。便乘兴一叶泛沧浪，吾归矣。
满江红|碧浪滔滔，极目处鏖兵遗迹。都销尽曹瞒雄壮，周郎俊杰。乌鹊千秋依树宿，东风一夜飞灰灭。剩江山洒落到坡仙，才难绝。倚桂棹，心幽切。携斗酒，神怡悦。缀画图片幅，古今披阅。羽扇无人谈笑望，洞箫有客声音咽。正清宵唳鹤过翩翩，空明彻。
满江红|记得春初，曾醉我酩酊堂里。讵转眼将离花放，相逢于此。羁旅绝无他事好，团圞只有今朝喜。看尊前都是故乡人，何拘忌。漏已下，三声矣。酒已罄，歌难止。更青钱亟数，客为重市。村犬聚狺如虎啸，酒佣鼾睡浑充耳。奈门前剥啄不能休，催人起。
满江红|莫是西湖，分一派残波剩碧。闲问著莺仙丹事，老榕知得。荇水带长鸥踏损，柳风絮暖鱼吞入。只前山依旧汉时青，晴还湿。亭疏好，何消密。花少好，无多植。听黄鹂三请，要诗翁出。消渴泉斟寒玉液，留题石剥苍苔色。叹而今翻羡□南春，乾坤窄。
满江红|月露晶英，融结做秦宫块砾。长殿后一年芳事，十分秋色。织女机边云锦烂，天台赋里晴霞赤。恍女仙空际驾翔鸾，来游息。装束晚，飘零急。今不乐，空追惜。欠红牙按舞，朱弦调瑟。岂是时无花鸟使，是他自择风霜国。任落英狼藉委苍苔，稀行迹。
满江红|羁旅京华，倦登临悄迎新岁。牵情处楚弓易觅，杞忧难讳。国步艰辛民有信，变风怨悱谁之罪。念当年热血浇鲜花，情无极。农足食，田园美。鱼相忘，江湖水。任采珠异域，果能心会。一席香槟狐步舞，百年鞭扑英雄泪。待何时风雨霁神州，朝霞媚。
满江红|蛇虎丛中，那容得书生一介。曾立马牂柯江上，辰龙关外。狞石撑空涛力陡，蛮烟寒路山形怪。甚浮云万叠拥边愁，乾坤隘。写未尽，飘零话。偿未尽，牢骚债。且壮游此地，夜郎自大。供奉窜来魑魅喜，武侯去后风云坏。笑靴刀帕首走穷荒，真无赖。
满江红|雨抹荷池，添艳了闹红稠绿。更带着牵鱼藻鉴，浮波凫玉。榴朵辞枝焚碧藓，蝉声送远翻新曲。向幽轩一枕梦惊回，风敲竹。丝雨霁，轻凉足残照短，纤红续。渐云遮津口，烟黏山麓。凉月照人心似水，此身拟向清虚蹴。记广寒庭畔素衣中，曾相熟。
满江红|涌尽鲸波，渐染作清江颜色。问陌上，早梅应是旧时相识？不恨年年花有信，春风总是无情物。正斜阳细雨近城门，山如壁。微云散，檐光滴。休倚遍，栏杆曲。看故人清健，帽儿微侧。生死经年馀白眼，奇谋一笑俱尘迹。倩何人挥手泪淋浪，琵琶急。
满江红|万里长江，天与限东南吴楚。何人者，提英□□，指鞭欲渡。孟德舳舻烟赤壁，佛狸心胆寒瓜步。问波涛说尽几英雄，今犹古。中原地，纷。
满江红|日暖烟轻，竹梢映花阴凌乱。微风皱池光青碧，绿杨垂岸。艳杏墙头红粉媚，幽兰砌下飘香暖。称邀宾明日去寻芳，频欢宴。光景速，浑如箭。醉梦里，春强半。且花前莫厌，玉杯频劝。一枕游仙方警悟，浮名自笑犹萦绊。醉挥毫付与雪儿歌，娇莺啭。
满江红|天际轻阴，忽不料西风吹散。无定处U河北沚，丁沽西畔。世事已成沧海劫，行踪略似浮云片。问可能出岫复还山，如初愿。前尘梦，筝弦断。别后想，车轮转。祝仍教来去，春鸿秋燕。萧瑟难联鸥鹭侣，声华久鄙麒麟楦。忽匆匆两月过驹光，离弦箭。
满江红|弧矢开祥，喜从此旬兼九日。新岁改椒盘献颂，齐头七十。渐入唐人诸老画，可追洛社耆英集。有陶潜三径健吟哦，贫而适。摘仙桂，探蟾窟。敛洪藻，归麟笔。总古先传记，讥评得失。不朽芬芳垂简册，浮荣土苴轻簪笏。看年如卫武粲成章，诗传抑。
满江红|岁晚江空，更风雪连朝情恶。门紧闭清寒U屃，重重帘幕。老屋数椽聊掩庇，山田几亩多硗确。叹前村乔木碧参天，今凋落。三杯酒，还堪乐。一局棋，尤难着。任功名盖世，到头都错。世事宛如春梦短，人情恰似秋云薄。对青灯感慨几兴亡，今犹昨。
满江红|楚尾吴头，仅斗大孤城山县。正遇著青丝白马，西风传箭。归去秦淮花月好，召登省阁江山换。更风流党籍总寻常，思量遍。文史富，才名擅。交与盛，声华健。正三公开府，张灯高宴。绿鬓功名杯在手，青山景物图中见，待它年拣取碧云峰，归来羡。
满江红|腊近嘉平，谁教放梅梢弄雪。更为问霜前甘泽，应何时节。十荚尧蓂开翠羽，一番潘貌蒸红颊。是武夷六六洞王中，生贤哲。头未雪，心犹铁。柔不茹，刚难折。个功名怀抱，试看摅发。渌水中间辞地角，绛霄高处朝天阙。管痴儿事了挂冠归，方华发。
满江红|客正何如，如毅然，辞秋梧叶。叶何似，词仙行色，分秋双阕。声换晚蝉无脚系，影移明月成心折。纵回首也是对西风，催佳节。秋万岁，人一霎。怀冰炭，攻寒热。又死生蜗角，云逢云别。未必天心看不厌，最圆时候从新缺。约年年嚼饼学团圆，并刀切。
满江红|月在团圆，却不道今宵月半。尽处处笙歌灯火，六鳌争战。聊煮黄齑呼弟吃，为言吾母肠先断。念生前曾未越中门，何曾看。双条烛，烧将短。香一缕，行消篆。想慈亲若在，此时应倦。妻子相看还有日，新魂独自思儿伴。好同来早向穗帷眠，何须劝。
满江红|一朵黄花，先催报秋归消息。满芳枝凝露，为谁装饰。便向尊前拚醉倒，古今同是东篱侧。问何须特地赋归来，抛彭泽。回首去，年时节。开口笑，真难得。史君今郡更，自成行客。霜鬓不辞重插满，他年此会何人忆。记多情曾伴小阑干，亲攀摘。
满江红|万里神州，当公世三光几歇。奉社稷仰回天步，义声霆烈。翠辇不移螭陛草，丹心长照龙堆月。置死生成败付苍穹，孤忠切。弓鸟恨，须臾雪。徐石辈，纷纭灭。视大名诸葛，旗常无缺。策定抗辞灵武赏，事完补洒攀车血。使非公毋论夺门功，谁陵阙。
满江红|至日阳回，刚好趁歌调白雪。侵寒起玉堆阶下，无声骚屑。U桂未妨才女咏，披兰欲动先春色。较当年靧面熏衣，风怀越。三径外，琅玕折。一室里，珠帘揭。喜六出纷霏，梅开时节。香馥金炉烟篆漾，茶烹石鼎诗情澈。只工闲组绣线新添，轻寒绝。
满江红|旅梦前年，问蝴蝶庄生谁是。只可恨盗多如鲫，圣人不死。长夜苍蝇声断续，漫天贝锦文U斐。恐从今黑暗更难分，人和鬼。挽千斛，银河水。洗千样，平生罪。卧高楼百尺，元龙差拟。腐鼠任凭鸱鸮吓，泥鳅莫喻蛟龙旨。便浮云转眼过长空，休提起。
满江红|暮雪钱塘，茫茫里众籁俱歇。佳山水几多风韵，几多英烈。愧我流光穿似箭，知君肝胆清如月。听心声一卷诉衷肠，情何切。家国耻，终须雪。书生志，岂甘灭。看星驰鞭影，赴危趋缺。裂地曾挥豪士泪，冰天还沸男儿血。待功成歌舞话苍生，舒眉阙。
满江红|日丽天南，扶桑近海霞红涨。奇绝处冬春一气，莺花无恙。膏盌珠U供客醉，放滩孔翠迎船上。更金盘绣子簇槟榔，纷贻饷。君行矣，风帆漾。侬醉也，骊歌唱。奈客中送客，倍将愁酿。去日彩毫文羽匣，归时囊锦桄榔杖。有新诗写尽粤江山，玲珑状。
满江红|拾级而登，跨江表曾霄突立。凭槛望烟帆沙鸟，连樯风急。霞映楼船百仗火，云横铁锁千寻壁。问何时天堑限江南，谁曾识。栏杆外，衣沾湿。铃U下，珠摇滴。向苍苍搔首，遥遥空碧。俯仰自悲身世事，奔驰空洒杨朱泣。拟过江也学贩缯人，同为客。
满江红|太液芙蓉，浑不似旧时颜色。曾记得春风雨露，玉楼金阙。名播兰簪妃后里，晕潮莲脸君王侧。忽一声鼙鼓揭天来，繁华歇。龙虎散，风云灭。千古恨，凭谁说。对山河百二，泪盈襟血。客馆夜惊尘土梦，宫车晓碾关山月。问嫦娥于我肯从容，同圆缺。
满江红|懊恼平生，奈天赋恩情太薄。二三岁看伊受尽，眼尖眉角。记得当初低耳畔，是谁先有于飞约。惟到今刬地误盟言，还先恶。天眼见，人难托。天易感，人难咤。人心险，天又怎生捉摸。莫问傍人非与是，手儿但把心儿托。便不成厮守许多时，干休却。
满江红|烟柳蒙蒙，斜抱着清溪一曲。向此处编篱晒网，牵船结屋。莺暖U鱼堆似上，水深莼菜寒于玉。枕晴川泼眼入窗来，山光绿。雨初霁，分陶菊。炊渐冷，燃湘竹。听拍歌铜斗，何愁荣辱。鸦舅笼烟昏树绕，恶姑叫雨春田足。更月明小艇剪汀莎，渔蛮熟。
满江红|惨惨枯梢，初疑似真酥点滴。见深红蒂萼，方认早梅消息。粉艳牵连春意动，冰姿照映霜华白。伴苍松修竹似幽人，相寻觅。香远近，枝南北。幽涧畔，疏篱侧。便佣儿贩妇，也知怜惜。渭水渔翁方入社，西湖处士成陈迹。爱平生炯炯岁寒心，无今昔。
满江红|一拍惊堂，茶香里先生来也。开画扇挥风鼓舌，口津倾泻。鬓影映刀香溅血，将军断首愁生夜。背平林残照走荒坡，声声咤。不平事，任叱骂。头已白，犹堪霸。更能消几许，秋冬春夏。拍案纷纷悲喜客，抚膺哭笑残灯下。待座空人去细思量，何为者。
满江红|冷逼疏帘，浑不似今春寂寞。风雨横，赏心欢事，总如云薄。柳眼花须空点缀，莺情蝶思应萧索。但绕庭流水碧潺潺，车音邈。怀往事，孤素约。酒未饮，愁先觉。甚中年滋味，共谁商略。芳草易添闲客恨，垂杨难系行人脚。谩几回吟遍夕阳红，阑干角。
满江红|多事庄生，为何写一篇U箧。有多少，鸡鸣狗盗，十重颜甲。黠鼠跳梁凭古社，饥鸟攫肉栖荒堞。那能知，乞米有颜公，留残帖。中夜起，鸣长铗。堪浊酒，搜陈牒。怎魂凄精眩，阴开阳阖。薄命危于花上露，孤生轻似秋来蝶。问渔人，何处觅桃源，逃秦劫。
满江红|九万扶摇，试看取垂天鹏翼。追往事，星辰剑履，玉陛山立。为问宝香黄阁梦，何如仙阙丹台籍。写风流杖屦人耆英，今犹昔。诗酒部，笙歌席。松菊社，烟云屐。早东风为报，日边消息。虎节貂蝉端旧物，分封准拟如椽笔。对西山一笑五千年，髯如戟。
满江红|岸柳窥人，东风里似曾相识。指长堤朱箔青楼，还知旧日。前度刘郎今又到，落花流水成陈迹。但萋萋芳草满江湄，清如织。风月夜，思畴昔。云雨梦，无消息。正一雁南来，今夕何夕。仙鸟不传云外信，谁家苦弄风前笛。倚蓬窗搔首对黄昏，空追惜。
满江红|斜日熔金，三万顷棹歌齐举。风不动采苹双桨，翠鬟相语。月殿欲浮蟾兔魄，海神不放鱼龙舞。到今宵秋气十分清，无今古。君试唤，扁舟侣。来伴我，潇湘渚。共夷犹春浪，笑歌秋浦。霸越独高身退后，尘缨未濯人谁许。叹酒杯不到子陵台，刘伶土。
满江红|苍石横筇，松风外自调龟息。浑不记东皋秋事，西湖春色。底处未嫌吾辈在，此心说与何人得。向海棠烂醉过清明，酬佳节。君莫道，江鲈忆。吾自爱，山泉激。尽月明夜半，杜鹃声急。人事略如春梦过，年光不啻惊弦发。怕醒来失口问诸公，今何日。
满江红|月白荒荒，那更是乱云漠漠。拔剑起悲风吼地，青丘如削。企脚琵琶天际想，伤神丝竹中年恶。奈三春长只为悲秋，惊瑶落。房名药，陂名芍。檐巢鹤，门罗雀。任文魔山鬼，揶揄U噱。横槊竟同垓下咏，唾壶也向炉头作。有曹丘还解重黄金，无人诺。
满江红|一幅藤蓑，遥领取江门风月。钓竿把孤舟独泛，沧波喷雪。倚棹腾腾吹笛去，冲风直犯金鳌窟。有些些闲事不关心，同谁说。镫一点，渔歌歇。天一碧，归禽没。买村醪自酌，醉梳华发。扑岸芦花飞已尽，雁声不咒西风劣。又何妨拳足橛头中，霜衾铁。
满江红|热血盈腔，合洒向蛟宫雁漠。却因甚销磨精气，单寻研削。噩梦于今真怕做，人身似此宁非恶。叹步兵穷泪已无多，休轻落。思卖酱，空调芍。便挟弹，空驱雀。漫回头往事，都堪大噱。一饭谁怜韩信饿，九原不见田光作。倘山阿有鬼寄书招，欣然诺。
满江红|十八年前，曾共汝同听鹧鸪。豪情似大旗飞动，要把龙屠。一袭戎衣生入塞，满天冰雪出无车。至如今抱剑客长安，非易居。天下有，真丈夫。衣冠者，异狂吾。到乐游原上，去望江湖。世上儿嗤原宪辈，军中我类仲宣徒。对长天大野想当时，刘寄奴。
满江红|华鬓春风，长歌罢伤今感昨。春正好瑶墀已叹，侍臣冥寞。牙帐尘昏馀剑戟，翠帷月冷虚弦索。记往岁龙坂误曾登，今飘泊。贤人命，从来薄。流水意，知谁托。绕南枝身似，未眠飞鹊。射虎山边寻旧迹，骑鲸海上追前约。便江湖与世永相忘，还堪乐。
满江红|一曲清溪，收拾尽风声月色。还自笑六旬将近，数椽方葺。已分封侯非燕颔，尽教有地争蜗角。算人生难得是清闲，吾今得。离离黍，芃芃麦。观此景，皆真乐。更葵花未谢，藉花仍发。烦剧只因诗有债，迂疏却喜门无客。问小亭盛暑不容人，今秋月。
满江红|帘拍风颠，云共雨商量欲雪。愁不寐兽炉灰冷，寸肠千结。罗带只贪珠泪U，金钗不整乌云侧。对菱花空自敛双蛾，伤离别。心下事，凭谁说。愁与恨，如山积。被傍人调闻，呢龟成鳖。塞雁来时空怅望，梅花开后无消息。恨薄情拚却与分飞，还重忆。
满江红|破碎山河，浑不是汉时明月。想曩日陈图鼓铸，卯刀金沸。威斗无灵光黼座，扇屏有翳辉琼阙。正春宫，原碧晚妆成，眼偷瞥。一勺水，真人发。一车火，渐台灭。剩凄凉蟾魄，销凝鹃血。刻划当时水作手，臣雄舞蹈臣歆列。把官家，泉布试评量，总工绝。
满江红|桂苑香消，芙蓉老白苹浪起。又渐是寒烟古木，夕阳流水。玉笛悲凉秋旅怨，金砧凄楚关山思。看断霞明月照凉辉，黯凝倚。诗酒兴，消残矣。愁与闷，偏无已。念啼莺别后，水云烟弥。惆怅不通天际信，江南风景空如此。听秋声萧瑟夜蛩清，心如死。
满江红|槐市花黄，长杨赋金闺登荐。回首近恩深侍从，至尊垂眷。高阁曾燃藜杖火，官厨忝预樱桃宴。说匡诗一夜袅炉烟，闻称善。惭逐队，瀛洲院。频召入蓬莱殿。痛天昏地坼，崩雷掣电。遗诏仅留金殿秘，御容难向桥山见。正消魂银海雁孤飞，霜如练。
满江红|佛子书来，谓我友亲提劲旅。昨日已陈师东线，气雄于虎。古北威名天下重，江南残敌囊中取。待前方捷报到于湖，杯高举。如痛饮，黄龙府。破阵乐，添新谱。更招寻啸傲，旧时游侣。能赋兄犹辛弃疾，谈兵弟愧陈同甫。耻和戎岂似绍兴年，应心许。
满江红|干结青铜，根走石参天古柏。最好是苍阴不怕，火云如血。雪里直疑神物护，雨馀任待霜皮湿。但只愁涧底老风烟，无人识。栋梁用，知难缺。轮囷辈，俱非匹。望长松万丈，徂徕山北，一种刚姿雕样劲，共扶大厦翚斯翼。便作舟归去也何愁，蓬莱隔。
满江红|筋力风情，笑白傅刚与仆同。祇微欠玉容蛮素，添画屏风。生计百家分禄米，驿程千里走诗筒。问文章风节定谁如，冯敬通。师聱叟，宾放翁。鬓如漆，气如虹。纵我生稍晚，犹及光丰。时代如今逢过渡，中流击楫几英雄。约使君添酒煮青梅，操请从。
满江红|蕞尔黄封，固犹是轩辕遗族。奈两大胡元邻国，强陵弱肉。巾帼独虑恢复志，朝廷忍受要盟辱。惜么魔世界化虫沙，战蛮触。蕉鹿梦，伊谁续。南柯记，重翻曲。彼文人涉笔，感怀而作。牖户无忘桑土彻，桃虫应念U蜂毒。慨黄民醉梦未曾醒，从今觉。
满江红|澹荡西风，尽吹却鳞鳞鱼涨。高会处银蟾乍涌，清光无恙。桂影婆娑河汉外，露华沾洒梧桐上。正遥天一片好秋容，来相饷。擎玉斗，香醪漾。按象板，吴儿唱。渐更深漏转，薄寒初酿。谁继谢庄今夜赋，空传公远当年杖。羡素娥相对舞霓裳，纷千状。
满江红|童妇知名，指天上三条好汉。扫敌处疾如飞彗，万头攒看。才识刘郎豪俊气，果然百炼锤炉炭。伴渐离不击筑而歌，心香瓣。平旦出，彩云幻。薄暮出，星光灿。只朝朝暮暮，天河闲泛。还与殷勤乐正子，自由出没云霄转。敌机来一见胆心寒，回头窜。
满江红|才子风流，总还是书生气息。试回首窗前灯下，当年勤习。长啸几曾留节序，高歌难以驱狐蜮。肯相怜惟有月映帏，存温色。文业重，高人识。收拾起，凭追忆。把平生著述，炼成程式。老去时来机会到，醉生梦死年华逼。尽兴酣俗物视茫茫，仍谨饬。
满江红|日月回环，莽乾坤又成一岁。自古来史称董狐，智夸曹U。大地沉浮谁作主，诗人歌哭缘何罪。盼叶公指日驾真龙，翱天际。管弦杂，咸池美。泥沙混，奔腾水。岂方针二百，卫巫能会。宋玉漫夸风赋好，卞和宁惜荆山泪。待来春踏雪步荒湖，梅花媚。
满江红|灵籁无U，良夜永冰轮初上。秋如许金风荐爽，素波清泳。白玉台高天咫尺，褰裳览眺吟怀畅。便浩歌把酒问嫦娥，遥相向。如汉水，葡萄酿。似鲸吸，江湖量。乾坤两白眼，任渠豪放。想是长庚来采石，金銮乍别青藜杖。待更阑抱阮好归休，林鸡唱。
满江红|独有嫦娥，不笑我，青衫依旧。正相伴，寺门乞茗，野桥沽酒。小隐竟成丁令鹤，学仙羞逐淮王狗。趁夜凉，来叩远公房，惊而走。莲座U，峦狮吼，松径僻，骄骢骤。只维摩，病瘠见人摇首。身贱自遭奴隶薄，心闲好与溪山友。怪秋坟，鬼听忽揶揄，颜之厚。
满江红|吾道玄关，决不许外边人人。有学者来参，防他做贼。猛把杀人刀子举，活人手段轻拈出。更单提独弄逞神通，谁能敌。若是个，善知识。便承当，心不惑。仗奋心刚胆，逢佛杀佛。举步便能欺十圣，口开便要吞三极。把乾坤天地尽掀翻，真奇特。
满江红|一枕馀醒，厌厌共相思无力。人语定小窗风雨，暮寒岑寂。绣被留欢香未减，锦书封泪红犹湿。问寸肠能著几多愁，朝还夕。春草远，春江碧。云暗澹，花狼藉。更柳绵闲扬，柳丝谁织。入梦终疑神女赋，写情除有文星笔。恨伯劳东去燕西归，空相忆。
满江红|云接苍梧，山莽莽春浮泽国。江水涨洞庭相近，渐惊空阔。江燕飘飘身似梦，江花草草春如客。望渔村樵市隔平林，寒烟色。方寸乱，成丝结。离别近，先愁绝。便满篷风雨，橹声孤急。白发论心湖海暮，清樽照影沧浪窄。看明年天际下归舟，应先识。
满江红|日夕此间，以眼泪洗胭脂面。谁复惜松螺脚短，不堪君荐。几帙骂人鹦鹉著，半床诅世芙蓉撰。笑嵚崎侠骨缚青衫，奚其便。曷不向，青河战。曷不向，青楼宴。问何为潦倒，青藜笔砚。老大怕逢裘马辈，颠狂合入烟花院。誓从今傅粉上须眉，簪歌钏。
满江红|陶令归来，三径外栽松种柳。遥集者湘潭屈子，漆园庄叟。木柄长镵常在握，竹皮圆笠新加首。置斯人一壑一丘间，然乎否。白雪调，无双手。晓风句，诸伶口。但应门遣子，烹葵呼妇。秘笈已窥林屋洞，新篘且醉兰陵酒。问朱门高盖几人存，东门狗。
满江红|雨歇前林，薰风度琴声清淑。绮窗迥张眉初扫，弄弦鸣玉。三叠瑶池仙侣宴，九江鹤唳清江曲。政伯鸾此日梦维熊，祥烟馥。金徽外，音时续。雕筵上，听难足。且相将一醉，满倾醽醁。共祝遐龄何所似，水流不尽高山矗。算未应归去抱琴书，云间宿。
满江红|梦里香窝，常只在绣窗朱户。最相宜微风纤月，淡烟轻度。迟暮难酬香艳句，病魔隔断钿车路。羡耽书深癖似伊稀，还馀我。残暑退，轻雷过。虹影没，斜阳暮。爱梧桐几叶，鬘花数朵。缥缈漫怜银汉影，参差谁是穿针侣。只无聊燕子故飞飞，来青琐。
满江红|水面归鸦，斜阳挂远村高木。严霜降小园柑橘，郁然浮绿。一匕青精朝作饭，百年乌桕寒依屋。竹添孙个个拂云梢，森如玉。林下步，溪头宿。呼稚子，驱黄犊。把储王几首，田家诗读。隐矣焉文捐笔砚，嗒然丧我忘歌哭。拨孤灯薄酒正相宜，新篘熟。
满江红|春水平添，放远碧，卷帘高坐。南湖畔夜深灯火，打鱼相课。塔望真如惟一点，楼名烟雨微留个。正晴明谷日应祈年，人人贺。鸦似墨，林间簸。柳似醉，堤边卧。渐春融气霭，日高云破。果是画船如屋里，江南风浪何曾大。倒醇醪彻底发甘香，前年做。
满江红|如此春光，空山里吟帘慵揭。最堪恨晓风旗怒，晚晴笳咽。荒野草心难答报，瑶台花影偏重叠。劝伯劳叶底暂藏身，休饶舌。天空雨，云间月。时不定，愁难说。更峡猿沾泪，蜀鹃啼血。满地落红泥欲化，浮萍柳絮还相结。问倚楼玉笛为谁忙，声吹裂。
满江红|凤历更端，才信宿年华方好。深院宇祥风飘荡，瑞烟缭绕。闻道君侯当诞日，欢声解压春寒峭。更九衢烟火近元宵，闻嬉笑。人正在，蓬莱岛。烧绛蜡，斟清醥。听清歌艳曲，一声云杪。奠枕江淮无一事，留都宫殿千门晓。看赐环千岁侍君王，人难老。
满江红|千古襄阳，天岂肯付之荆棘。宸算定图回三载，一新坚壁。狼吻不甘春哨U，马蹄又踏寒滩入。向下洲一鼓扫群胡，三军力。连帅是，并州绩。宾佐有，雍丘逖。赖阴人成事，同心却敌。见说陈尸三十里，投鞍委甲如山积。待老臣为作岘樊铭，劖诸石。
满江红|似我缘悭，浑不信当年淮海。人老去尚招烟月，粉恩香爱。一管罗浮仙史笔，写生墨沈随风洒。使怜才一点翠楼心，居然在。珠十斛，谁堪买。花四照，谁能采。有燕姬梦向，玉堂人拜。绣虎始知多巧遇，彩鸾端合酬情债。笑樊川空手写扬州，无聊赖。
满江红|楼倚晴空，炎云净晚来风力。沧海外等闲吹上，满轮寒璧。河汉低垂天欲近，乾坤浩荡秋无极。凭阑干衣袂拂青冥，知何夕。登眺地，追畴昔。吴越事，皆陈迹。对清光祗有，醉吟消得。万古悠悠惟月在，浮生衮衮空头白。自骑鲸仙去有谁知，遥相忆。
满江红|味道韬光，伴耕钓城南涧曲。吾不羡炼丹金井，访仙王屋。清洁无瑕通隐显，满堂岂肯贪金玉。向北窗高卧水风凉，槐阴绿。闲自赏，东篱菊。偏喜种，幽居竹。信巍然良贵，有荣无辱。外物随缘姑泛应，无心仕止常知足。喜圣时协气屡丰年，西畴熟。
满江红|长忆苏州，梅花雨锦帆流涨。记多少屠儿钓叟，起居无恙。击筑漫从燕市里，吹箫还到吴江上。却依然邂逅酒间豪，挥钱饷。U诸里，斜阳漾。要离塳，山魈唱。听歌声变征，壮心徒酿。绿鬓向怜西子发，鸡皮忍U将军杖。恐他时相遇复相惊，颓然状。
满江红|岁月骎骎，笑三十男儿如此。也只羡天边黄鹄，人中青兕。万里游踪今似昨，千秋公议非耶是。叹读书学剑两无成，真堪耻。行不得，胸怀事。寿百岁，徒然耳。剩几杯美酒，数行清泪。莽莽乾坤真浩荡，纷纷儿子论生死。猛思量佳处是谁知，沈沈睡。
满江红|对峙严湾，中有水盈盈相隔。听说敌架桥河上，通东杨宅。为问连中谁习水，破桥工作谁担得。曰唯唯左赵应声来，承其责。炮火里，守天黑。潮水涨，前窥测。幸功成容易，岸宽桥窄。从此渡河才右顾，建奎不幸身遭厄。只昆之归后告于人，惊心魄。
满江红|天朗风和，是昔日兰亭春社。恨不见一时名士，乌衣王谢。光禄文章曲水宴，子山马槊华林射。到吾徒意气向谁人，都休罢。四海事，归耕稼。五岳志，销婚嫁。但短衣长铗，栖迟傅舍。醉去行歌城阙上，醒来坐啸墙篱下。听大江滚滚客心悲，流日夜。
满江红|落日西风，何处问隋家宫阙。徒徙倚竹西歌吹，雷塘烟月。舞袖影随莹火暗，棹讴声逐龙舟没。最伤心一片玉钩斜，埋香骨。更乍起，悲笳咽。人未散，哀筝急。看残脂胜粉，淡妆浓抹。绣U依徊三妇艳，华灯冷落千门寂。笑樊川，空自许多情，肠堪结。
满江红|不恨西风，恨病骨测知寒力。且小住蓬窗如瓮，荆扉如戟。缺月云披衰鬓发，离歌字出新颜色。待一声玉笛迫霜天，江山泣。心欲碎，形之役。终自愧，将焉适。向仇方不斗，能同博弈。此日依投遗大辱，由来成败循常则。借君家旧酒尽浇愁，三千石。
满江红|天碧云横，映夕照深掩翠帷。纹窗外碧桃含笑，薄云燕支。静女羞回红粉靥，仙姝争试茜罗衣。看树头天际两般霞，交映时。循苔径，沿碧溪。藉幽草，绕疏篱。挈景仁茶具，来就花枝。三月绿阴生子晚，一奁红雪靧儿迟。又小楼一桁绣帘斜，双燕归。
满江红|雨雨风风，又断送几分春色。最无奈，旧时庭院，漫无人迹。宝镜尘昏清瘦影，金炉香烬寒烟灭。待迫寻，芳讯与韶华，都销歇。柳丝乱，桃鬓侧。当年事，何堪说。看唾壶犹渍，斑斑清血。燕子微闻长夜叹，杜鹃不化幽魂隔。正清明寒食上河时，真愁绝。
满江红|万马齐奔，亲曾见广陵涛涨。摅幽愤有书自白，文通无恙。鳷鹊观前垂翅去，茱萸湾口乘潮上。问东吴一饭与王孙，何人饷。看游戏，群鸥漾。听唉乃，渔舟唱。尽鞭霆掣电，凭天酝酿。丹U前应炼药，青山今日同携杖。醉来扶画手倩谁能，僧繇状。
满江红|林外溪边，深深见一林寒雪。惟觉有袭人襟袖，暗香不绝。天与风流标格在，肯同桃杏开时节。也须烦玉手折将来，和明月。调鼎事，君休说。龙笛韵，空悲咽。将何助清赏，待传佳阕。君不见广平词赋丽，挥毫弄翰心如铁。便直饶何逊在扬州，成虚设。
满江红|扑蝶南园，恰新试画蝉宫扇。芳树底青梅如豆，酒边重见。祷罢泥龙新雨足，飘残纸鹞东风暖。把茸裘收拾觉身轻，春衫短。春至也，芳梅券。春去也，酴醾怨。尽无情U灞，水流花远。拥鼻谢公酬客倦，画蛾京兆朝天懒。剩去年一卷牡丹诗，花前看。
满江红|水去云回，冥鸿远欲飞还下。葭露冷浅深苔径，两三茅舍。坠叶惊残湖海梦，颓垣认取鸳鸯瓦。旧时津画舸邈难寻，潮犹打。家国恨，公休诧。儿女怨，吾长惹。对沧波自语，狷乎狂也。芦竹千竿依岸立，霜花一瓣临枝亚。望低空泪共雨霏霏，汍澜泻。
满江红|直节堂堂，看夹道冠缨拱立。渐翠谷群仙东下，佩环声急。闻道天峰飞堕地，傍湖千丈开青壁。是当年玉斧削方壶，无人识。山木润，琅玕湿。秋露下，琼珠滴。向危亭横跨，玉渊澄碧。醉舞且摇鸾凤影，浩歌莫遣鱼龙泣。恨此中风月本吾家，今为客。
满江红|碧海苕溪，弹指又一年离别。看过眼倦杨青老，怨桃红歇。相约每期镫火夜，相逢长是葵榴月。倩残镫唤起半生愁，今宵说。采莲沼，香波咽。斗草径，芳尘绝。痛烟芜何处，旧家华阅。娇小凤毛堂构远，飘零蝉鬓门楣孑。拂银檠谱向玉参差，声声血。
满江红|白晰虬髯，论标格鸡群之鹤。堪想像虎头椽笔，解衣盘U。剧孟差堪为伯仲，幼舆暂许栖丘壑。怪新来金甲绿沉枪，浑抛却。桥上叟，曾相约，囊底智，今何若？任花眠柳醉，风嘲月谑。方外求羊随杖履，禁中颇牧思韬略。看他年长剑倚崆峒，图麟阁。
满江红|逐鹿中原，问何故闭关自域？思旧事，登高吊古，五羊城北。椎结雄称南武帝，抱孙左纛朝仪赫。笑此台高瞰百蛮天，何因设？甘心受，新王职弹指顷，千年隔。访霸图一片，夕阳无极。残缺不完南越国，老夫心事何人识？祗江山雄绕古台基，今犹昔。
满江红|鴂后蝉前，早又过清和时节。春去也蝶犹寻梦，鹃犹啼血。玉树歌残檀板搁，金铃索断花幡撤。负年年一片惜芳情，痴憨绝。庭院静，炉香歇。家山远，天涯客。把吟哦借此，销磨岁月。诗好只留供鬼唱，韵奇偏要教侬叠。遣闲愁字句细商量，同磋切。
满江红|几个莺梭，早织就千丝万缕。最苦是苏堤欲晓，灞桥将暮。媚眼未醒开又合，纤腰半倒扶难住。重沉沉搭在玉栏杆，和烟雨。还记得长亭路。曾折送，行人去。恁牵缠似我，别时情绪。帘暗梦回应有泪，楼高目断浑无语。隔青山不见紫骝归，蒙天絮。
满江红|萧瑟风云，埋没尽，英雄本色。最发指，酡酥羊酪，故宫旧阙。青山未筑祁连冢，沧海犹衔精卫石。又谁知，铁马也郎当，雕弓折。谁讨贼？颜卿檄谁抗虏？苏武节。拚三台坠紫九京藏碧。燕语呢喃新旧雨，雁声嘹呖兴亡月。怕他年，西台恸哭，人泪成血！
满江红|马上琵琶，谁则愿画图生色。何况有五津烽火，三秦城阙。思在洛阳应奋起，眠过白下曾欹侧。肯夜深留客斗枯棋，茶烟歇。绵上恨，难磨灭。汉宫事，有人说。枉古今龙战，玄黄共血。独鹤初归云万里，群莺乱舞春三月。怕石泉槐火迫人来，驹光缺。
满江红|兰畹金荃，问佳句有谁消得。除非是沉香亭畔，一枝倾国。数载端详云鬓影，如今始傍牙签侧。想曾随阿母理真仙，瑶台□。浑不似，初相识。寒暄语，何须说。愿小年如昼，清谈竟日。无奈妒花窗外雨，催春去也催人别。笑归来魂梦尚依依，重寻觅。
满江红|弱质盈盈，正十五年华始孩。甚前约守贞不字，息壤关怀。风木每增人子痛，盂兰羌助女郎哀。尽瞻依膝下咏南陔。学老莱。赌诗谜，姑姊来。校文艺，弟侄偕。畅一家欢聚，吾生有涯。天外孤鸿何弋U，林闲媒鸩漫疑猜。费踌躇小照要安排。黄土埋。
满江红|物象芸芸，知几许功夫来格。更时把荷衣芰制，从容平熨。云淡天空诗献状，竹深花静机藏密。对窗前屏岫老仪刑，真颜色。商古道，谁俦匹。评今士，谁钧敌。向平舟问雁，久间霜翮。枰上举棋元不定，磨边旋蚁何曾息。傥天公有意要平治，饶华发。
满江红|双鬓星星，更能消几番离别。人北去，直教孤负，清明时节。何处池塘春草梦，谁家院落梨花月。但子规枝上劝人归，空啼血。思往事，云千叠。休倚仗，心如铁。叹风埃褴缕，浩歌长铗。和气已从天上日，暮寒洗尽山阴雪。待我心飞步到三台，须调燮。
满江红|天也多情，巧幻出天河寒水。多态度悠悠扬扬，轻黏窗纸。万里岂无祥瑞应，四方已在饥寒里。把溪山好处纵模糊，须臾耳。江海阔，风尘起。狐兔狡，鹰鹯耻。假蛮夷威柄，侵渔而已。诸老忠良皆柱石，九重仁圣真天子。待明朝晴霁看青山，清如洗。
满江红|泛宅浮家，何处好苕溪清境。占云山万叠，烟波千顷。茶灶笔床浑不用，雪蓑月笛偏相称。争不教二纪赋归来，甘幽屏。红尘事，谁能省。青霞志，方高引。任家风舴艋，生涯笭箵。三尺鲈鱼真好脍，一瓢春酒宜闲饮。问此时怀抱向谁论，惟箕颍。
满江红|绿嫩红新，看大地春回几许。寒斋里卑栖人独，低吟声苦。卌载辛劳拚日月，百番阴晦愁风雨。恨随时忍死度生涯，全无语。多少恨，梗难吐。多少事，纷难数。幸两三知己，足音来去。雅韵屡听歌白雪，俚吟每自伤迟暮。叹韶光从不到蓬庐，缘何故。
满江红|指日中秋，便满目蟾光如洗。又还竹溪溪上，长庚瑞世。事业权舆韩范辈，文章拍调苏黄里。借北来双鹤寿芳筵，人千岁。羞阿买，依兰砌。看大阮，趋枫陛。这冰壶人物，蓬山地位。荐墨未曾干翠剡，除书已拟封黄纸。把爆筵趁取牡丹红，花前醉。
满江红|碧蘸江山，鹤唳晓云献画屏。瑶宫敞，舞金翔翠，巍枕春城。龙背神瓢飞旱雨，虹光花石转阴晴。蔼昼香飞雾福苍生，千古灵。箫莺响，笙鹤鸣。瑞烟起，彩云行。满阑干花影，绣扬帘旌。佛界三千笼日月，仙楼十二挂星辰。望赭袍霞佩并云軿，游紫清。
满江红|两峡崭岩，问谁占清风旧筑。更满眼云来鸟去，涧红山绿。世上无人供笑傲，门前有客休迎肃。怕凄凉无物伴君时，多栽竹。风采妙，凝冰玉。诗句好，馀膏馥。叹只今人物，一夔应足。人似秋鸿无定住，事如飞弹须圆熟。笑君侯陪酒又陪歌，阳春曲。
满江红|七叶蓂开，正彩胜迎欢时节。都只愿年年无恙，胜如畴昔。却忆称觞常不御，高堂翻怕逢人日。道待亡难当世间人，添忧恤。倏忽里，音容寂。人一去，谁依膝。便占晴占雨，任他凶吉。捧得宜春煎饼在，行行欲奉高堂食。猛思量顾我已无人，呼天泣。
满江红|外省抡才，诏书下芝泥犹湿。应料得出奇锦绣，争辉金碧。三级浪高鱼已化，九霄路远鹏方息。有宗工此地独持衡，将专席。岁月晚，霜风急。嗟老子，为行客。念昔陪班缀，今亲辞色。握手方成同社款，消魂又作歧亭别。也不须因赋大刀头，归心折。
满江红|一片闲心，髑髅子无穷生灭。被化机搬弄，驰骤许多颠□蹶。贩骨如山成底事，迷情似海难超越。痛亘初灵物被尘埋，尘沙劫。求出离，须猛烈。寻知友，谈冰雪。下工夫磨炼，灵光明彻。风定波澄潭底见，云开冷浸天心月。问哑人食餐蜜味如何，无言说。
满江红|怒发冲冠，凭阑处潇潇雨歇。抬望眼仰天长啸，壮怀激烈。三十功名尘与土，八千里路云和月。莫等闲白了少年头，空悲切。靖康耻，犹未雪。臣子恨，何时灭。驾长车踏破，贺兰山缺。壮志饥餐胡虏肉，笑谈渴饮匈奴血。待从头收拾旧山河，朝天阙。
满江红|何物琅玕，偏爱傍子猷书屋。微雨后月痕低照，亭亭新沐。洛女凌波鸣杂佩，湘人鼓瑟敲寒玉。早风雷一夜起龙孙，森然绿。何处是，秦川曲。休更觅，筼筜谷。只闲庭半亩，差堪医俗。振箨未随秋寂寞，窥帘似共人幽独。待他年玉版好同参，宁为腹。
满江红|擐甲投戈，过萧寺晨钟甫歇。想当日冲冠怒发，满怀忠烈。剑气夜寒阳羡草，笔光阵扫金沙月。拂残碑遗恨对西湖，同悲切。淮北耻，终难雪。淮西议，终难灭。叹黄龙未饮，金瓯还缺。潭水秋吟名士句，冰天泪洒英雄血。看阴阴松柏向南枝，朝双阙。
满江红|阿大中郎，曾问字琉璃砚北。埋玉树招魂无计，阑干长拍。后起一时推作手，先灵九地应加额。看编珠，乐圃好吟钞，如椽笔。孤露苦，休于邑。腾达快，休疑惑。纵才人命薄，也如巾帼。佳句雕龙终寿世，浮名梦蚁空争国。只愁予，进士浪相夸，难为役。
满江红|豪迈雄姿，频挥洒如椽大笔。追畴昔寻谁伦比，崔嵬胸臆。敢教四王齐俯首，似闻二米叹才绝。更人间桃李满春风，多雄杰。反旧流，新风立。斗军阀，志不易。历桑田沧海，壮心犹烈。辗转乾坤人未老，翻腾江海功难毕。喜今朝九十庆遐龄，长无极。
满江红|把酒西风，浑莫问主宾谁恶。千古事几□遇合，几人流落。肝胆轮囷溟渤小，精神浩荡蓬莱薄。望拒霜红处是东山，长如昨。苍苔迹，何曾削。黄叶梦，何难觉。等春云出岫，秋波归壑。老子婆娑风度远，佳人缥缈腰肢约。况登高节过又登高，须多酌。
满江红|昨夜双星，共河汉沧波飞涉。是谁遣疏梅照影，一枝先雪？织锦深怜机杼巧，吹芦自笑声情拙。到中流犹未白东方，杯重设。曾沸过，心头血曾挽过，云边月。守三生何计，一时圆缺？天外偶蒙寒雨顾，林间乐受清莺咄。细思量都是善因缘，难回绝。
满江红|我发芜城，趁竞渡一江风涨。为寄语池塘春草，阿连无恙。白舫已乘东冶下，青骢尚跃西泠上。问钱塘可接广陵潮，双鱼饷。采莲棹，湖心漾。折柳曲，桥头唱。办十千兑酒，余杭新酿。王子正招缑岭鹤，孙登也策苏门杖。待归来赠我两峰图，空漾状。
满江红|冷雨寒风，敲窗处喟然掷笔。听不尽声声点点，这般沉寂。往事原知如水逝，闷怀为底难冰释？这情绪徒使起徘徊，无人识！襟袖上，馀泪迹青鬓老，心如蚀。甚方醒噩梦，又生惊惕？化蛹成蛾须破茧，大江东去谁能塞！愿明日极目豁心胸，长空碧。
满江红|丁宁千遍，教绾住一枝飞絮。柰伶仃孤燕归来，黄昏自语。纵使长条堪系马，栖鸦风冷斜阳暮。问前时流水绕桃花，今何处。沤已散，难重聚。镜已破，难重觑。听子规唤道，不如归去。他日天台花再发，人间自有刘郎遇。便痴迷蝶梦不教醒，终无趣。
满江红|卷尽珠帘，楚天迥阑干几曲。最好是瑶台归路，月翻银屋。深院数枰风入座，高楼一喷云横玉。看橘林霜浅未全黄，犹悬绿。悠然意，渊明菊。真如指，国师竹。者是非识破，都无荣辱。不管浮生如蝶梦，从教万事添蛇足。坐西昆一笑八千秋，蟠桃熟。
满江红|十载江湖，已负却垂纶初意。怎便得浮家泛宅，苇芦丛里。雨笠烟蓑看浩渺，青山红树忘醒醉。漫随他沧海阅风波，销豪气。钓鳌愿，成虚拟。斩蛟志，空长誓。共兹泉雷泽，一齐收起。但使得鱼能易酒，不愁举网嗟无地。好从今一叶驾扁舟，恣云水。
满江红|北望卢龙，痛精卫魂填溟涨。何幸得南楼老子，下官无恙。千里相思风雨夕，十年重过江湖上。笑故人只有一杯莼，为君饷。飞蝶梦，游丝漾。骑马地，朝鸡唱。算半生白发，星星愁酿。笠泽烟波宜载酒，泰山日观聊携杖。再休提宋玉赋秋风，悲哉状。
满江红|王气钱塘，看一样飞龙舞凤。保障得仙州十四，苍生欢颂。天府丹书京洛赐，名碑玉局行人诵。黯斜阳无处觅荒丘，英雄冢。银釭冷，麻膏梦。金樱荐，青丝笼。叹六陵掘遍，丛祠谁奉。风满灵旗春柳里，水沉U弩秋涛涌。是耶非还我旧山河，开南宋。
满江红|枕畔邯郸，铜箭水，乍消随涨。茫茫道升沈倚伏，庐生无恙。歌舞终归松柏下，钓竿好拂珊瑚上。去山中服术饵松花，群仙饷。蓬岛路，春潮漾。华胥国，钧天唱。但茧窝自蔽，蜜脾休酿。汉苑已分方朔酒，葛陂快掷壶公杖。想此生梦觉总成空，无殊状。
满江红|送雨迎晴，花事过一庭芳草。帘影动归来双燕，似悲还笑。笑我不知人意变，悲人空为韶华老。满天涯都是别离愁，无人扫。海棠晚，荼早。飞絮急，青梅小。把风流酝藉，向谁倾倒。秋水盈盈魂梦远，春云漠漠音期悄。最关情鹎鵊一声催，窗纱晓。
满江红|火禁初开，深深院尽重帘箔。人自起翠衾寒梦，夜来风恶。肠断残红和泪落。半随经雨飘池角。记采兰携手曲江游，年时约。芳物大，都如昨。自怨别，疏行乐。被无情双燕，短封难托。谁念东阳销瘦骨。更堪白纻衣衫薄。向小窗题满杏花笺，伤春作。
满江红|罨画铜官，都缭绕吾庐左右。论生计蹲鸱一顷，菰蒲百亩。矮屋村扉多蘸水，澄潭钓艇斜依柳。恰月明渔网截江来，歌铜斗。烟渐敛，笼鸦舅。雨又作，鸣鸠妇。正湖风侧帽，林花堕酒。戏就摊钱淮估语，闷思斫鲙吴娘手。待明朝重榨瓮头齑，呼溪友。
满江红|欲问春情，嫌太薄真如一纸。妆点出飞花乱坠，游丝频徙。江燕不嗔园舍小，雏莺亦爱池亭美。草堂前聊可贮闲情，裁蘅芷。江梅蒂，将残矣。红杏萼，方开耳。有香能饲蝶，瓣堪供蚁。听鸟林间杯在手，踏青郭外饧胶齿。有时豪置酒拥红妆，忙珠履。
满江红|秋老苕川，故人来雨窗横膝。念往日欢场胜事，而今非昔。阮叟尚能矜旷达，卢郎未便称荣适。但锦囊佳句字频探，金壶漆。诗酒计，谁能得。山水约，应无失。想心期有素，亮予非饰。剡雪且须留棹住，杜陵不碍将丝乞。看亭皋落木乱离悰，真堪惜。
满江红|秋色佳哉，正斗酒双螯天气。寒欲到轻云酿雨，晴阴无次。十里深红前夜染，百钱挂杖今朝始。问丹丘绮壑肯容无，将侬置。风撼叶，飘萧坠。肠得酒，槎牙起。笑长愁独醒，那如沈醉。腹内山川吞八九，眼中人物惟三四。念尊前真足了吾生，他何事。
满江红|揽撷烟云，羡抱膝墨池波涨。更缥缈湘东三管，千秋无恙。处士风流丘壑底，王孙门阀陈隋上。感殷勤岁晏肯华予，丹青饷。雨枻湿，风蓑漾。王裴句，秦黄唱。总宜修耍眇，清思独酿。髯客遗书歌荷筱，须君搦管图携杖。好生情别样写埙篪，山癯状。
满江红|霞友相从，云房会笑谈真息。正郁蒸天气轻汗，静中难敌。冰玉旋敲新荐几，玄冥坐使寒生席。命月圆时复泛金瓯，鲸波吸。除烦热，浇胸臆。功殊胜，神通力。笑玉川风味，赵州陈迹。法界澄澄清可掬，灵空浩浩光无极。问个中真味口难言，知端的。
满江红|五十年人，灵台似辽东古鹤。膏肓是山林泉石，一丘一壑。杯里自为北海水，枕中何必侯王爵。想痴儿了却事千端，望五岳。绿杨瘦，疏影弱。笔砚冷，青衫薄。欢香尘色界，与谁商榷。已落江湖收不易，安知老病轻难觉。问春来风雨纵横时，愁耶乐。
满江红|伏枕吴山，羁愁共桐江春涨。喜邂逅客星忽聚，酒徒无恙。杨恽南山歌太苦，邹阳北阙书难上。向精蓝深处问枯禅，伊蒲饷。双燕外，游丝漾。六桥侧，红牙唱。惜杜康骨朽，无人能酿。我愧老饕难戒肉，君方强健何须杖。看白衣苍狗任他忙，浮云状。
满江红|诗酒溪山，足笑傲终焉而已。回首处乱云残叶，几篇青史。昔日儿童俱老大，同时宾客今亡矣。看道旁争羡锦衣郎，曾如此。遭际盛，声名起。跨燕许，追苏李。苟不知一事，吾之深耻。年少即今何所得，孝廉闻一当知几。论功名消得许多才，偶然耳。
满江红|脂雨东流，觉春去绿阴如幄。尝记得桃花碧径，自怜幽独。日暮碧云空冉冉，摘花小袖犹依竹。望江南草色欲连天，人江北。谁共剪，西窗烛。谁共度，西园曲。甚采香情懒，楚骚谁续。海远休寻双燕信，夜长争忍孤鸾宿。夹缃签曾有旧题诗，镫前读。
满江红|把绣成吟，真压倒古之元白。佳句有雪车冰柱，曾无矜色。一点不留烟火气，诗脾时有清风入。更岭边多少活人恩，于公德。公自是，朝天客。应笑我，为人役。看时犹多事，公须一出。琅腹细披忠抱寸，龙颜密侍天威尺。借笔端从此润皇猷，翰林伯。
满江红|月上西窗，书帏静灯明又减。水漏涩铜壶香烬，夜霜如雪。睡眼不曾通夕闭，梦魂争得连宵接。念碧云川路古来长，无由越。鸾钗重，青丝滑。罗带缓，小腰怯。伊多感那更，恨离伤别。正是少年佳意气，渐当故里春时节。归去来莫教子规啼，芳菲歇。
满江红|玉宇澄清，正辉映天光大赤。黄U安云龙风虎，群贤毕集。四害同归槐穴梦，万民重见尧时日。洗白头强健又逢春，欢何极。几多事，从头说。倾肺腑，披胸臆。愿葵心不改，吾勤挥笔。郁勃苍松平地起，崔嵬岱岳擎天立。看百花齐放庆功成，千秋业。
满江红|细数班行，阿谁是调元手段。君不见当涂往岁，饥民流散。天幸立庵来歇马，留心济U无遗算。未须臾千里复安居，无愁叹。公与相，天皆愿。天施报，如符券。看青州阴骘，富公公案。已筑新堤旌异数，便膺虚席非常眷。待明年弧矢再垂门，蒙宣劝。
满江红|夜雪飞花，更映衬宝刀如雪。看今夕健儿身手，立功奇绝。星斗无光天欲泣，旌旗乍卷风吹裂。只衔枚袭近敌营时，心先爇。鸣画角，声清越。扬白刃，光明灭。冒枪林弹雨，裹创浴血。保我版图方寸土，是谁青史千秋业。算英雄死去也无名，肠如铁。
满江红|海宇清宁，甚蓦地飞传羽檄。回首处萑苻啸聚，烽烟南北。百雉先几雄版筑，一方从此安磐石。渺长江天堑绕城流，谁之力。守则固，疆圻画战必胜，车徒饬。看狐鼠穴扫，了无遗迹。日月未容尘雾翳，东南用壮河山色。信王公设险在承平，千秋绩。
满江红|落托京华，凭坐卧高楼百尺。畅好是玉河垂柳，凤城寒食。苹果堆盘红半染，葡萄张幕青如滴。黯销魂还忆去年时，天涯隔。谁啸咏，梁园雪。空对酒，南窗月。只归来风景，不堪重说。拨刺刀鸣豉下鲙，穿泥笋迸篱边壁。倩回风迢递寄长安，云千叠。
满江红|东马严徐，名籍甚西京人物。谁不羡伏蒲忠鲠，演纶词笔。雅意中朝今小试，二年东郡弦风迹。数中兴循吏两三人，公居一。温诏趣，还丹阙。倾睿相，方前席。看云台登践，论思密勿。超览堂中遗爱在，几人同恋津亭别。顾倦游云路仆登仙，心如失。
满江红|梨枣镌成，试听取金声掷地。思当日笔花入梦，衍波叠几。生面别开珠玉色，幽怀都杂烟霞气。十年中阆苑咏霓裳，挥毫易。暗鬼唱，凡夫避。真宰诉，天公忌。总功名已渺，英华长粹。叉手飞卿曾共捷，呕心昌谷原无异。为留传焦尾有知音，千秋意。
满江红|丁字帘前，重指点六朝镫火。凭唤起旧家莺燕，红酣翠妥。梦雨秋迷桃叶渡，情波夜定莲花座。便修成仙佛也生愁，双眉锁。扶不住，云鬘亸。逃不过，霜豪涴。怕神丝被冷，茜盟都左。写到脂痕湘管在，证完口业泥犁可。约英雄儿女共逃禅，蒲团坐。
满江红|时序惊心，庭皋下梧桐一叶。才回首春光几许，早来秋色。遥忆去年燕市酒，忽看今夕吴中月。最飘零无定似浮萍，功名客。江千折，山万叠。壮志寒，归心切。算人间业帐，何时了绝。百岁奔忙愁里过，楚台汉冢君知得若。待黄粱梦醒始知休，真痴惑。
满江红|秋满蘅皋，烟芜外吴山历历。风乍起，兰舟不住，浪花摇碧。离岸橹声惊渐远，盈襟泪颗凄犹滴。问此情能有几人知，新相识。追往事，欢连夕。经旧馆，人非昔。把轻颦浅笑，细思重忆。红叶题诗谁与寄，青楼薄幸空遗迹。但长洲茂苑草萋萋，愁如织。
满江红|一梦蘧蘧，早悟彻浮生是幻。忆蠖屈草茅伏处，化身未现。裹叶青虫谁鉴赏，抱枝毛蛹真堪厌。忽高飞彩翼焕文章，群争羡。亭榭好，芳寻遍。锦绣里，花迷恋。纵繁华也要能消福艳。春色名园酣富贵，秋风败堵忘贫贱。味庄周意趣最幽深，宜参玩。
满江红|焦土凄凉，看是处名城自毁。空怅望深盟密誓，西方彼美。落日苍茫鲸浪恶，楼船横海急如驶。只旌旗黯淡汉家营，秋风里。文贪得，武惜死。民望绝，人心靡。笑皇皇华胄，男儿余几。个个草间偷活惯，问谁还识臣戎耻。听声声玉树后庭花，歌又起。
满江红|季琯灰融，盛寒里梅香乍放。元道是酿成和气，间生名将。马革裹尸男子志，虎头食肉通侯相。更胸中十万拥奇兵，人皆仰。腰金印，垂玉帐。忠胆锐，雄心壮。倚辕门几望，北州驰想。且倒长江为寿酒，却翻银浦千寻浪。算时来一笑洗胡尘，迎天仗。
满江红|月杵霜砧，觉风送声来庭树。方夜坐一偏低首，烛花新吐。迢递云中劳驿使，殷勤天末传鱼素。乍开笺细细读从头，更三鼓。珠玑字，琅玕句。抵多少，离情绪。叹天涯霜鬓，一般荼苦。君有琼贻音入妙，我惭瓦奏心先许。算闺中知己泪尤多，纷如雨。
满江红|小小红船，恰好是吴江平底。早倚作风波同命，水云知己。但得南人如使马，不愁西子难随蠡。到中流篷背响诗声，鸥飞起。高七尺，伸腰抵。宽五尺，摩肩挤。算最堪惊者，四边无地。白月一床渔器具，青山六代侬行李。快撑开蠡壳两旁窗，山来矣。
满江红|六代繁华，春去也更无消息。空怅望山川形胜，已非畴昔。王谢堂前双燕子，乌衣巷口曾相识。听夜深寂寞打孤城，春潮急。思往事，愁如织。怀故国，空陈迹。但荒烟衰草，乱鸦斜日。玉树歌残秋露冷，胭脂井坏寒螀泣。到如今惟有蒋山青，秦淮碧。
满江红|天顾坤维，烦紫气来从南斗。鞭才定，匆匆塞上，咏薇吟柳。少借日边霖雨望，教知天下风云手。听吾民争说近年无，前朝有。平安夜，舒长昼。笳鼓静，笙歌奏。记西湖五月，藕花时候。待把雁门冠带了，归来麟阁丹青旧。放蜀山万点入樽罍，为君寿。
满江红|十二年前，曾上到绣春台顶。双脚健不烦筇杖，透岩穿岭。老去渐消狂气习，重来依旧佳风景。想牧之千载尚神游，空山冷。山之下，江流永。江之外，淮山暝。望中原何处，虎狼犹梗。句蠡规模非浅近，石苻事业真俄顷。问古今宇宙竟如何，无人省。
满江红|性正惟中，只这是修仙秘诀。若稍有偏颇，动生差别。试向动中持得定，自然静里机通彻。会三元五气入黄庭，金花结。运火功，有时节。海潮生，天上月。那一升一降，复圆复缺。十月工夫无间断，一灵妙有超生灭。更问予向上事如何，无言说。
滴滴金|当初本合蟾宫里。谩容易到尘世。表里冰清谁与比。占无双两地。诜诜已是多孙子。看将来总荣贵。岁岁今朝捧瑶觞，劝南园桃李。
滴滴金|澄溪暝度轻澌白。对平湖澹烟隔。我与征鸿共行人，更张灯留客。东园半是馀花迹。料仙帆到时发。若倚江楼望清淮，为殷勤乡国。
滴滴金|玉人栀貌天然别。换冰肌，涂娇额。磬口檀心两奇绝。映东篱颜色。移来真蜡霜姿洁。点酡酥，酿蜂蜜。暖癸幽香擅冬日，逗春工消息。
滴滴金|庞儿周正心儿得。眼儿单鼻儿直。口儿香发儿黑。脚儿一折。从来薄命多阻隔。未曾有恁相识。除非烧香做功德。且图消得。
潇湘神|月明中，月明中，满湖春水望难穷。欲学楚歌歌不得，一场离恨两眉峰。
潇湘神|帘且垂，帘且垂。燕儿轻剪柳如丝。去岁折来伤客别，于今犹怕看春枝。
潇湘神|人懒慵，人懒慵。小泥炉火爇茶浓。又恐饮来人失寐，翻教心底不从容。
潇湘神|潇水深，湘水深，双双流水逐臣心。潇水不如湘水好，将愁送去洞庭阴。
潇湘神|潇水长，湘水长，三湘最苦是潇湘。无限泪痕斑竹上，幽兰更作二妃香。
潇湘神|湘水流，湘水流，九疑云物至今愁。君问二妃何处所，零陵香草雨中收。
潇湘神|驾灵鼍，驾灵鼍，几年翠舞与珠歌。看到日斜犹未足，涌金门外涌金波。
潇湘神|春草肥。春草肥。越王台畔布帆归。何处酒旗堪醉客，晓莺声里一花飞。
潇湘逢故人慢|南楼睡起，怜吟魂未稳，步绕行窝。讵关避张罗。怅烟雨歧路，木叶微波。西风半老，为寒栖拣遍枝柯。生怜惜弋人心眼，弯弓换却披蓑。回峰路，遥夜影，伴孀娥。楚山吴水经过。费短鬓摩挲。感星饭谋稻，水宿依荷。唾壶击碎，惹骚客横塞高歌。惊人外汉皋眠柳，京尘梦醒灵和。
点绛唇|娇小香闺，墨花同染遥山翠。于归犹记。泣别吴江U。闻说今秋，玉碎花残矣。如山妹。月明似水。环佩归来未。
点绛唇|气体冲融，四时长在阳春里。玉田琼蕊。养就灵苗异。堪笑□□，□□□□□。□□□。□□流水。半落苍□□。
点绛唇|雨滴芭蕉，声声送与离人听。茜窗寂静。惘惘凭谁省。多少伤心，对此寒灯影。凄凉景。楼头宵永。枝上鹃啼冷。
点绛唇|闲坐清宵，迟迟宫漏穿花永。幽情谁省。小婢烹香茗。淡月疏松，十二阑干静。春纤冷。冰弦慢引。风漾炉烟影。
点绛唇|野岸孤舟，断桥明月穿流水。雁声嘹呖。双落行人泪。去岁吾家，曾插黄花醉。今那是。杖藜西指。看即成千里。
点绛唇|蜡换梅姿，天然香韵初非俗。蝶驰蜂逐。蜜在花梢熟。岩壑深藏，几载甘幽独。因坡谷。一标题目。高价掀兰菊。
点绛唇|不厌频来，探梅选胜湖山里。瑶林琼蕊。真是游方外。玉殿珠楼，不并人间世。何妨醉。都无寒意。满坐惟和气。
点绛唇|春散蛮天，珠江处处都如雪。彩丝谁缬，砌作团圆月。风蜡高悬，薰得浓香彻。罗帏揭，芳心犹热，情在香难歇。
点绛唇|春日前村，一枝香彻江头路。月明风度，清煞西湖句。昨夜幽欢，梦里谁呼去。愁如许，觉来无语，青鸟啼芳树。
点绛唇|未是春来，枕屏不耐梅花瘦。早妆才就。日影移鸳甃。眉际螺芬，脸际檀霞透。开双袖。问郎寒否。试纳郎纤手。
点绛唇|蓦地秋来，啼螀四面围灯起。一床如寄。葬向虫声里。夜静更阑，渐近阶前砌。秋滋味。月斜风细。枕畔分明记。
点绛唇|曲径深幽，月来竹影光寒薄。长鸣啄啄。白羽西飞鹤。起舞蹁跹，舞袖凭虚托。须吹着。笛声清弱。一曲寒梅落。
点绛唇|金粉南朝，楚香衰谢无人赋。等闲一顾。怎与论心素。小小眉楼，不解离忧古。轻烟傅。细风斜露。欲托微波语。
点绛唇|轻暖轻寒，单衣未试春将去。满庭飞絮。草色青如许。目送征鸿，愁绪萦千缕。闲凝伫。凭栏无语。芳树斜阳暮。
点绛唇|金井空阴，枕痕历尽秋声闹。梦长难晓。月树愁鸦悄。梅压檐梢，寒蝶寻香到。窗黏了。翠池春小。波冷鸳鸯觉。
点绛唇|祝寿筵开，画堂深映花如绣。瑞烟喷兽。帘幕香风透。一点台星，化作人间秀。韶音奏。两行红袖。齐劝长生酒。
点绛唇|野迥秋浓，竹光团绿江村路。坠鬟如雾。几点吴山暮。澹月微茫，啼雁烟中去。归期误。锦笺谁付。怕近维舟处。
点绛唇|恻恻轻寒，东风柳眼春如水。百花林里。次第莺歌起。细雨横塘，蝶梦香痕洗。闲情美。小窗初睡。些酒能无醉。
点绛唇|古屋衰杨，淡烟疏雨江南岸。几家村疃。酒旆还相唤。短棹扁舟，风横河频转。柔肠断。寒鸦噪晚。天共蒹葭远。
点绛唇|为惜韶华，劝君把酒歌金缕。送春归去。都半风吹雨。有雁南飞，只是添离绪。人何处。曲堤深树。梦绕青青路。
点绛唇|可奈秋深，西风斜日荒城晚。萧萧浅浅。几里乡关远。添个寒鸦，免得愁无伴。凭谁管。水村山馆。别恨同长短。
点绛唇|小小葫芦，生来不大身材矮。子儿在内。无口如何怪。藏得乾坤，此理谁人会。腰间带。臣今偏爱。胜挂金鱼袋。
点绛唇|红板桥头，酒旗摇曳花村里。绿杨如荠。两岸疏篱缀。罗袖生凉，帘影荷风细。清歌起。半篙秋水，一抹平山翠。
点绛唇|秋晚寒斋，藜床香篆横轻雾。闲愁几许。梦逐芭蕉雨。云外哀鸿，似替幽人语。归不去。乱山无数。斜日荒城鼓。
点绛唇|七里滩边，江光漠漠山如戟。渔舟一叶。径入寒烟碧。笑我尘劳，羞对双台石。身如织。年年行役。鱼鸟浑相识。
点绛唇|抚石沈吟，更谁能解看云意。谷中何世。瑟瑟松风起。一片溪山，幽梦曾如此。闲窗底。百年身事。漫说归来是。
点绛唇|独上高楼，恨随春草连天去。乱山无数，隔断巫阳路。信断梅花，惆怅人何处。愁无语，野鸦烟树，一点斜阳暮。
点绛唇|剪剪春寒，绿杨如梦花如笑。数声啼鸟。帘幕东风峭。九十韶光，一半空过了。闲吟啸。夕阳芳草。到眼添诗料。
点绛唇|痛负花朝，半春犹在长安道。故园春早。红雨深芳草。愁里花开，愁里花空老。西归好。一尊倾倒。乞与花枝恼。
点绛唇|酒困诗慵，一春拚被花枝恼。艳妆浓笑。那更花中好。不著清尊，持底宽愁抱。须颠倒。晚风如扫。忍见枝头少。
点绛唇|杨柳腰肢，春来尚怯铢衣重。眼波偷送。笑把花枝弄。雨帐云屏，一枕高唐梦。春情动。殢人娇纵。困亸钗横凤。
点绛唇|春雨春风，睡起花飞散。无心匀面。闷倚栏杆遍。自卷珠帘，放出双双燕。垂杨院。深下葳蕤，光景深如电。
点绛唇|重叠心情，四年更比三年紧。爱憎悲悯。并作心头刃。拚不思量，又被春愁引。千回忍。镂肝雕肾。只换深深吻。
点绛唇|湖雨湖烟，晚来秋色明如镜。踏歌声静。月唤凉花醒。小小兰舟，短短兰桡并。晶窗净。柳丝交映。绿上风鬟影。
点绛唇|离绪千重，角声偏著羁人枕。那堪酒醒。句引愁难整。门锁黄昏，月浸梅花冷。人初静。斗垂天迥。雁落清江影。
点绛唇|不昧本来，太虚明月流辉过。令行独坐。高下都由我。玉轸无弦，谁对秋风和。还知么。老庞一个。识得机关破。
点绛唇|夏日方长，科头羽扇频来往。小亭幽敞。茶沸松风响。隔岸垂杨，对坐黄鹂讲。还堪赏。帘钩初上。欸乃渔翁桨。
点绛唇|一样娇红，枝头不及钗头好。春光未老。无奈人归早。暗碧凄然，却把珍丛绕。空闺悄。鹃声到晓。又是春归了。
点绛唇|未瞑先眠，叶声如雨敲轻幔。落花庭院。梦逐南云惯。雁语流天，泪湿红绵满。谁相伴。寒檠光灿。夜夜知予叹。
点绛唇|璧月光辉，万山不隔蟾宫树。金风玉露。水国秋无数。老子情钟，欲向香中住。君王许。龙鸾飞舞。送到归休处。
点绛唇|燕雁无心，太湖西畔随云去。数峰清苦，商略黄昏雨。第四桥边，拟共天随住。今何许？凭栏怀古，残柳参差舞。
点绛唇|甲第初成，持杯酌酒来相庆。棣华辉映。相对开三径。小巧规模，百事都相称。年方盛。从容啸咏。不碍青云兴。
点绛唇|嵩洛云烟，间生真相耆英裔。要知鲐背。难老中和气。报道玉堂，已草调元制。华夷喜。绣裳貂珥。便向东山起。
点绛唇|宽褪罗衫，碧梧深院秋风早。雁儿来了。回首天涯杳。几个黄昏，人向愁中老。混飘渺。寒更悄悄。数彻纱窗晓。
点绛唇|小院秋清，后堂却下葳蕤锁。玉管斜亸，老桂馀香堕。总是无眠，判得终宵坐。风吹过，一星萤火，来照凄凉我。
点绛唇|十六芳年，锦儿娇小琼儿秀。海棠红皱。恰到愁时候。天上歌声，未省人间有。休回首。渭城烟柳。肠断离亭酒。
点绛唇|帘卷荷香，绮罗人在薰风里。谢庭家世。来作闺门瑞。象服鱼轩，占尽人间贵。应难比。蟠桃花底。一醉三千岁。
点绛唇|睡鸭犹温，绣帏人起妆台晓。鬓云松绕。初日夫容皦。红滴樱珠，润抹香痕小。菱花照。个人嚬笑，影里春知道。
点绛唇|春透疏棂，一枝晴雪和烟冷。乍斜还整。写出江南景。姑射仙人，清影呼初醒。新妆靓。暗香浮岭。明月前身影。
点绛唇|疏影便娟，梦中敛尽干霄气。托根无地。皓月明如水。唤起坡仙，把笔成游戏。凉风至。旋看摇曳。环佩归来未。
点绛唇|二月春寒，放船薄暮西泠去。垂杨缕缕，未是藏莺处。扑面尖风，不许吴侬住。无情绪，让它鸥侣，自作湖山主。
点绛唇|络纬墙根，送来一点秋消息。画楼今夕。凉透芙蓉席。月满空庭，消受梧阴碧。灯光隔。蛎窗红出。人斗金笼蟋。
点绛唇|月怨花悲，翠帘荡漾云垂地。赋情将寄。泪沁相思字。独掩深闺，且把丝桐理。琴声细。塞鸿孤唳。影落潇湘水。
点绛唇|月淡星残，天间缓过孤飞雁。水迷山漫。隐隐情无限。渺渺长空，一唳一回恋。云烟乱。路遥途暗。声咽柔肠断。
点绛唇|彩翼双凫，寄来一幅天机锦。纯绵绝品。将意何勤恁。岁晚空山，不怕冰霜凛。西风紧。便添袍缊。被德吾无隐。
点绛唇|悟彻梨分，常清常净新营构。神添秀。食其真母。展出拿星手。从此收心，磨琢慵开口。通前后。始知元旧。参从风仙走。
点绛唇|西风风尖，送凉偷向纱幮度。隔窗声是，阶下高梧乳。蹙损双蛾，背著菱花去。珠光冱。燕欺莺妒。共竹夫人语。
点绛唇|闻说修行，千差万别难依据。真空路。何人得趣。撒手堪归去。行积无边，功要三千数。心开悟。逍遥云步。应过天仙举。
点绛唇|湿梦沉沉，芭蕉雨响灯花卸。月儿来也，人又随潮下。最怕登高，醉面秋风洒。红堪把，茱萸看罢，半刻重阳假。
点绛唇|梦里梁园，暖风迟日熏罗绮。满城桃李。车马红尘起。客枕三年，故国云千里。更残未。夜寒如水。茅屋清霜底。
点绛唇|春已无多，杜鹃又欲催归去。落红如许。一夜风和雨。独倚楼头，望里斜阳暮。情难诉。绿芜深处。可是春归路。
点绛唇|一点胭脂，甚由惹起单于恨。醉馀妆竟，不怕樱红褪。茗啜春风，浅吸娇云润。兰膏沁。镜开重揾。淡拭唇边粉。
点绛唇|佛面尘封，空阑寂寞无人到。幽香萦绕。吹彻梅花晓。烽火弥天，三月音书杳。心如捣。山花山鸟。知我悲秋老。
点绛唇|罗幕重重，画堂迎腊和风转。玳筵高展。知是群仙宴。银鸭香浮，红袖翻歌扇。金杯劝。深深祝愿。争把蟠桃献。
点绛唇|三妹清溪，美人占住江南地。六郎才思。泪洒相思字。柳七张三，一种香词腻。人儿媚。翠帘如水。朱十销魂未。
点绛唇|屏却相思，近来知道都无益。不成抛掷，梦里终相觅。醒后楼台，与梦俱明灭。西窗白。纷纷凉月，一院丁香雪。
点绛唇|耐久芳馨，拟将蜂蜡龙涎亚。化工裁下。风韵胜如画。鼻观先通，顿减沈檀价。思量也。梦游吴野。凭仗神为马。
点绛唇|碧海凝霜，问谁唤作春光住。绿烟轻处。月染幽香聚。缥缈云魂，旧厌霓裳舞。天台路。山空月冷。不管刘郎误。
点绛唇|四到蕲州，今年更是逢重九。应时纳祐。随分开尊酒。屡舞婆娑，醉我平生友。休回首。世间何有。明月疏疏柳。
点绛唇|万里人归，故乡华事年年早。酒钱还少。且访长干道。桃叶桃根，旧事商量好。休相扰。子规重报。不任刘郎老。
点绛唇|恰破黄昏，一湾新月稍稍共。玉溪流汞。时有香浮动。别后清风，馥郁添多种。如相送。未忘珍重。已入幽人梦。
点绛唇|霜角宵吟，酒阑多少残灯事。雁声谁系。西北浮云蔽。芳意天涯，目极春归际。椒杯洗。旧兰清泚。屏在东风底。
点绛唇|三尺冰弦，夜深弹破青天窍。意中人杳，只有清光到。芦荻萧萧，都入相思调。愁怀抱。嫦娥心照，诉与伊知道。
点绛唇|云透斜阳，半楼红影明窗户。暮山无数。归雁愁还去。十里平芜，花远重重树。空凝伫。故人何处。可惜春将暮。
点绛唇|苦是春阴，桃花半落江村暮。垂杨千树，缥缈渔船渡。青满田畴，难认牛羊路。溪边步，野鸥飞去，只爱无人处。
点绛唇|夜桂飘香，西风淅淅寒窗悄。素娥相照。倍觉秋光好。花本无情，刚被诗情恼。知音少。为花歌笑。醉向花前倒。
点绛唇|解绂朝天，满城桃李繁阴布。彩舟难驻。忍听骊歌举。协赞中兴，圣意方倾注。从今去。五云深处。稳步沙堤路。
点绛唇|小院黄昏，一庭淡月人声俏。梅花开了。春信知多少。又是一番，芳草天涯道。伤怀抱。年年憔悴，不似春归早。
点绛唇|水鹢风帆，两眉只解相思皱。悄然难受。教我怎唧U。待得书来，不管归时瘦。娇痴后。是事撋就。只这难依口。
点绛唇|重叠萧疏，深黄浅白繁英遍。芳姿徐玩。一种寒香远。似此欢娱，有酒频频劝。休轻羡。月圆花满。相对人如愿。
点绛唇|一帽红尘，行来韦杜人家北。满城风色，漠漠楼台隔。目送飞鸿，景入长天灭。关山绝，乱云千叠，江北江南雪。
点绛唇|山雨初晴，沙头水涨人喧渡。隔溪烟树。点点明飞鹭。十载天涯，梦远湖南路。凭高处。乱峰无数。返照罗浮暮。
点绛唇|水绕孤城，乱山深锁横江路。帆归别浦。苒苒兰皋暮。人在天涯，雁背南云去。空凝伫。凤楼何处。烟霭迷津渡。
点绛唇|背壁灯残，卧听檐雨难成寐。井梧飘坠。历历蛩声细。数尽更筹。滴尽罗巾泪。如何睡。甫能得睡。梦到相思地。
点绛唇|夜雨声声，杏花消息何堪问。小楼人静。淡煞残灯影。自笑浮沤，何苦萦愁闷。当前境。花原薄命。争奈天生定。
点绛唇|手抚归鸿，坐临烟雨帘旌润。气清天近。云日温阑楯。压玉浮金，一醉留青鬓。风光胜。淡妆人靓。眉黛生秋晕。
点绛唇|疏柳残蝉，助人离思斜阳外。淡烟疏霭。节物随时改。水已无情，风更无情㬠。兰舟解。水流风快。回首人何在。
点绛唇|兰月团圞，愁中令节今宵又。吟桡来否。只在烧灯候。别恨难消，闷也抛红豆。抛红豆。一尊芳酒。同嚼梅英瘦。
点绛唇|水映斜阳，登山四望愁难遣。帆樯浪卷。剩有离人怨。处处烽烟，几个归来燕。柔肠断。怅望天涯，芳草江南远。
点绛唇|帘外无风，芭蕉尚滴朝来雨。寒生金缕。灯欲和人语。剔去灯花，红泪休教觑。还留住。影儿相顾。同在屏山路。
点绛唇|梦雨丝风，溪头网得娇如雪。金璚玉屑。肯使轻磨灭。想是吴宫，曩日曾饶舌。空凄切。江湖贬绝。莫向人间说。
点绛唇|草间蛩语，离宫吊月伤心处。乱山无数，不见高城暮。极目桑干肠断回潮去。咸阳炬，可怜焦土，泪洒燕山路。
点绛唇|著意栽银，砌成叶叶莲花舫。醉霞摇荡。恰似凌波样。自笑平生，鲸吸洪波量。孤心赏。不如深幌。一搦酬千想。
点绛唇|燕语轻阴，海棠开落闲庭院。月华如练。人隔东风远。玉尺邻墙，朝暮劳心眼。思千遍。怎如觌面。花底商春遣。
点绛唇|数朵芙蕖，嫣然一笑凌清晓。谢家池沼。秋景偏宜少。气挟清霜，似把群花小。秋风袅。湘君来了。一曲烟波渺。
点绛唇|生灭无情，古今轮转平如水。急须堤备。作个前程计。自有元初，一点何曾离。灵无比。炼成真体。寿量齐天地。
点绛唇|雨雨风风，天公已做新秋势。驱愁无计。且买今宵醉。索取床头，早拂山妻意。君休矣。青钱无几。留U晨炊米。
烛影摇红|破晓溪烟，为谁催发临风橹。岸花红日不胜情，才照人眉妩。过眼华年迅羽。换瑶棺颓波东注。芳魂应恋，水墨家园，白头臣甫。画角江天，乱烽休警啼鹃苦。殡宫萋草不成春，死忆王孙路。如雪麻衣欲暮。抵河梁凄其争诉。人天长恨，便化圆冰，夜深伴汝。
烛影摇红|影转参旗，百花春隔龙池晓。天颜咫尺认依稀，还仗灵玑照。毕竟承恩在貌。炫瑶妆修蛾淡扫。青丝稳控，凤佩低摇，蝉云轻袅。阿睹传神，繁华重忆唐天宝。宣阳里外斗车风，策电千街笑。钿粉筝尘尽杳。甚匆匆人天一觉。惟馀新月，犹学宫眉，陈仓谁吊。
烛影摇红|一鉴横塘，远山依约眉痕浅。暮霞红敛峭寒边，丝柳能青眼。蜡屐春来几换。舣兰桡赤阑跨岸。夕阳低尽，箫鼓声残，鹥凫游倦。柔绿迷莎，絮飞花落增凄怨。江淹禁得黯消魂，何况湖山晚。前度掠波燕燕。恰重来低回葱倩。暝摇钟语，烟湿楼阴，旧怀无限。
烛影摇红|玉树悬秋，蜜沈烬暖馀香袅。银台双引绕花行，宿宴连清晓。数点官梅信早。占年光琼箫缥缈。春风无定，过却重阳，蟠桃正饱。野阔天宽，赋情合载鸱夷棹。身闲犹耿寸心丹，阆苑芝仙猊。同抚云根一笑。彩毫飞朱弦古调。双鸾共跨，已㬉天香，红萸乌帽。
烛影摇红|烛影摇红，暗垂珠泪如言语。无情本不起斯因，转使余频悟。劝汝何须忧虑。已当日终南遭遇。拂开眸目，剔正心神，东临琼路。占真闲，水云游历成霞步。天涯海畔是前期，此处堪停住。等候明明师父。阐玄纱长生门户。彩霞光里，现出蓬莱，相随归去。
烛影摇红|辇路融晴，宫云逗晓青旗报。梅边香沁彩鞭寒，初信花风到。笑语谁家帘幕，镂冰丝红纷绿闹。髻横玉燕，鬓颤琼幡，不能知掉。看见春来，曲尘微涨催兰棹。娇黄拂略上柔条，等得莺眠觉。引出千花万草。喜搀先椒盘竹爆。问谁天上，瑶帖初供，玉堂归儤。
烛影摇红|柳合遥津，涨澜分碧平陂外。受风无意赴春招，自惜芳情在。紫陌流连倦态。最妨他欢期又改。落阳迷雾，密叶酣莺，都愁无赖。如此青青，故林回望思量再。揽条攀袂未成行，几夜征帆碍。迢递烟波久待。怕因循春归瀚海。晓临荒浦，思结江蓠，欲褰裳带。
烛影摇红|烟萼玲珑，照人依约春冰剪。黄昏帘幕独开迟，不许斜阳见。窗隙流光似箭。蓦惊心芳华暗换。蕊珠薄幻。枳棘浮生，中情谁怨。弹指优昙，炫睛烘影何曾惯。祗应姑射是前身，风露常相伴。一自瑶京归晚。把芙蓉兜罗翠染。雾浓香淡。占尽清宵，月明庭院。
烛影摇红|几日诗魂，不知燕子归何处。止多落絮与飞花，换了门前路。曾采幽芳题句，况湖山，顿伤心素。娉婷一笛，解诉清愁，沈吟渐苦。
烛影摇红|坐对流光，伴人红萼垂垂老。殷家甲子醉模糊，那辨春迟早。往事蓬山更杳。锁东风龙楼日晓。杜鹃声咽，未稳寒枝，夜乌同绕。乡思花前，况惊驿使今年少。江莺江燕话烟尘，愁入瀛洲草。倦梦华胥唤觉。整残编漫题却扫。盼春何处，强把屠苏，丁宁青鸟。
烛影摇红|门掩昏灯，离觞斟酌愁深浅。城根一夜雨漂花，春老吴娘院。拨尽炉灰坐暖。数皋桥羁游影遍。旧人谁证，吟鬓星稀，禅心泥溅。江上枫青，琵琶还诉天涯怨。眼前同调已无多，休作寻常看。梦里行云未散。采江蓠横塘寄远。清明过了，糁絮光阴，年年萍卷。
烛影摇红|清绝幽姿，岁寒荏苒霜华劲。一尊江国对流霞，香泛吟边冷。坐阅严宵向永。写骚怀哀弦泪迸。冰壶澹抱，几许仙心，琼疏春靓。回首前游，郡楼啸傲边鼙靖。莼丝鲈雪恋西风，愁话沧桑影。尘海波涛靡定。念沈忧孤芳自警。闲门却扫，瑶想参差，翛然人境。
烛影摇红|今古词人，会心多在伤心处。春花秋月等闲时，已遣愁端聚。况是离情更苦。捣征衣西风断杵。摩挲铜狄，检校沧桑，啼痕如许。倾盖长安，酒边共结知音侣。丝阑密字付红牙，商略移宫羽。转眼笺残粉蠹。问何如平戎作赋。吴钩看了，万里归来，东郊栽树。
烛影摇红|澌雪寒江，一帆低闪天东墨。帆边大别碍人行，不挂峰头月。那夕灯痕槛侧。拗苍龙一枝吹裂。楼中况有，玉样梅花，不分红白。空怨灵蛛，网愁无缝相思窄。阑干又起鲤鱼风，暝桨催桃叶。那更颦春怅夕。莽前尘萍踪絮雪。倪迂幛子，抵似蓬山，贮君愁魄。
烛影摇红|鬓绿飘萧，漫郎已是青云晚。古槐阴外小阑干，不负看山眼。此意悠悠无限。有云山知人醉懒。他年寻我，水边月底，一蓑烟短。
烛影摇红|院落黄昏，残霞收尽廉纤雨。天香富贵洛阳城，巧费春工作。自笑平生吟苦。写不尽此花风度。玉堂银烛，翠幄画阑，万红争妒。那更深宵，寒光幻出清都府。嫦娥跨影下人间，来按红鸾舞。连夜杯行休驻。生怕化彩云飞去。酒阑人静，月淡尘清，晓风轻露。
烛影摇红|雪压霜催，岁寒心事谁人晓。三分冷艳十分香，瘦影天然好。笛里飘零最早。抵多少别离烦恼。相思恨结，未到开时，头先白了。玉洁冰清，寻常攀折休倾倒。怪他桃李太轻狂，羞共东风笑。莫待寿阳人老，最堪怜罗浮梦杳。月当头处，人倚栏时，幽心悄悄。
烛影摇红|中酒情怀，怨春羞见桃花面。王孙别去草萋萋，十里青如染。不恨梨云梦远。恨只恨盟深交浅。一般孤闷，两下相思，黄昏依黯。楼依斜阳，翠鸾不到音书远。绿窗空对绣鸳鸯，□缕凭谁剪。知在新亭旧院。杜鹃啼东风意懒。便归来后，也过清明，花飞春减。
烛影摇红|秋水长篇，琐窗闲自消清昼。楝花风冷惜春归，早是清和候。小院落英铺绣。点苍苔蝶翻蜂骤。惜花心倦，对景情牵，因花怀友。雁足无凭，伊兰雅韵空回首。梦魂无奈几关山，后会应难偶。眉上愁新并旧。谱离怀新声未就。路长谁寄，句短难宣，推敲还又。
烛影摇红|乌鹊惊寒，营门月静军鼓。笑宽金甲理龙韬，剑影摇双炬。梦醒关河尚阻。听鸡声中宵自舞。星辰满地，刁斗无哗，十年征戍。警枕欹残，边尘积鬓添霜缕。红莲宾客更风流，倚盾吟秋树。何处琵琶怨语。最愁人沙场夜雨。空庭卷雪，帐殿嬉春，铙歌归去。
烛影摇红|十载梅边绮怀，消与东风浅。闲拈红豆背人抛，不怕周郎倦。月底鹅笙炙遍。漏声移花阶影转。钿尘飘处，春在谁家，繁莺庭院。掐罢檀槽当筵，刻烛双心短。问谁亲付紫云回，的的珠吭啭。明镜新霜未满。绛都春疏狂占断。凭教重省，白发青娥，承平弦管。
烛影摇红|休击珊瑚，怕惊幺凤枝头睡。看花犹自未分明，雪在空阶砌。步障齐奴故里。尽一幅仙人绛袂。妍丹吮粉，拟觅生绡，芳心难寄。姑射肌肤，朝霞散入春风髓。石桥冰酒影娥闲，略约相逢地。错妒嫣然妩媚。柰儿家天寒翠被。碧桃和露，听彻吹笙，绿珠羞坠。
烛影摇红|烟雨江城，望中绿暗花枝少。惜春长待醉东风，却恨春归早。纵有幽情欢会，奈如今风情渐老。凤楼何处，画阑愁倚，天涯芳草。
烛影摇红|寂寞江城，渐夜阑，偶被酒心情懒。芙蓉才谢紫荆开，繁蕊红英煖。春雨秋云易断。沼芰枯年华渐晚。小窗闲倚，夜色苍茫，蟾儿光短。
烛影摇红|袅袅东风，碧湘左畔群山囿。海棠无语不成蹊，桃李羞牛后。生脸朱唇晕酒。问坡仙肝肠锦绣。未容花睡，银烛高烧，何如晴昼。十事之中，不随人意长居九。结贻憔悴笑灵均，兰茝盈襟袖。今代巫阳恐有。剑南呼樵人画手。向青轩底，貌取妖妍，为司花寿。
烛影摇红|天也无言，醉中指画齐烟渺。灵溪深处有龙眠，蓱与波同老。惝恍神光返照。剑凝霜，惊飞翠鸟。野桥香暗，漫倚苔枝，泠然独啸。萼底裴回，黛痕引梦词魂窈。霏霏青岫幻罗浮，云外嫠蟾小。幽涧凭谁举棹。唤星娥重披素缟。水寒风劲，路远舟回，空林鸦噪。
烛影摇红|回首烟尘，百年影幻人间世。茫茫沧海恨难填，血迸怨禽泪。一枕香销洛水。甚无端狂涛骤起。料应凄断，泛浦求珠，凌波拾翠。次第霜寒，晚蝉顿失丛阴庇。西风萧瑟暗斜阳，梦外栖无地。冷句残杯尚记。剩愁边清商自倚。风窗掩卷，一缕骚魂，秋灯摇碎。
烛影摇红|离合神光，有人分得陈思绣。流风回雪更惊鸿，髣髴还重觏。手把镂金带枕，并明珠洛川亲授。任人呼作，水上宓妃，宫中甄后。记得当初，袁家新妇啼痕透。此身早是属君王，不被人僝僽。愁到弃捐葱韭。也应同燃箕泣豆。为他想遍，才下鸳针，何曾轻就。
烛影摇红|秋色中分，银蟾催彻楼头晏。五湖归浪隔芙蓉，徒倚朱栏遍。谁寄题诗纨扇，伏宾鸿彩毫重见。远山停雪，野帐传烽，愁来庭院。未脱征衫，一年听尽铜壶箭。锦骝成队玉关开，近息沙场战。不信孤臣身贱，但看取冰华拂面。难医白发，任说丹砂，夜凉人倦。
烛影摇红|鲈脍秋杯，树声一夜生离怨。趁潮津月向人明，还似当时见。芳草天涯又晚。送长风萧萧去雁。凄凉客枕，宛转江流，朅来孤馆。头白相看，后期心数逡巡遍。此情江海自年年，分付将归燕。襟泪香兰暗泫。两无言青天望眼。老怀翻怕，对酒听歌，吴姬休劝。
燕山亭|病即非病，睡亦无聊，起拍书笺谁爱？揖问山兄，不语不言，怎过得千年在？眼在何方，见人物直如无视？羡你，幸浑沌痴顽，胜吾多矣。回指来去双鸥，也衣食牵缠，与吾何异？有时无赖，弹石飞弓，纵低翮须难避。事事难堪，只陶令差能重记。肚里，被芒角，将肠撑起。
燕山亭|鹤顶朱圆，丰肌粟聚，宝叶揉蓝初洗。亲剪翠柯，远赠筠笼，脉脉红泉流齿。骨换丹砂，笑尚带儒酸风味。谁记。曾问谱西泠，绿阴青子。君家几度尊前，摘天上繁星，伴人同醉。纤手素盘，历乱殷红，浮沉半壶脂水。珍果同时，惟醉写来禽青李。争似。为越女吴姬染指。
燕山亭|北雁横斜，似水晴空，无限萧萧意。深巷闭门，懒去登高，那问几人曾醉。红叶青山，正渲染苍凉天气。何事。只辜负秋光，淡然如此。记得去岁城南，傍野径疏篱，乱穿浓翠。女儿景物，羁客心情，添得一番悲喜。便上层楼，望不到故园千里。千里。有多少荒烟败垒。
燕归梁|风摆红绦卷画帘。宝鉴慵拈。日高梳洗几时忺。金盆水，弄纤纤。髻云松亸衣斜褪，和娇懒瘦岩岩。离愁更被宿酲兼。空赢得，病厌厌。
燕归梁|去岁中秋玩桂轮。河汉净无云。今年江上共瑶尊。都不是去年人。水精宫殿，琉璃台阁，红翠两行分。点唇机动秀眉颦。清影外见微尘。
燕春台|断碧山迷，亚红阑湿，涨痕欲没平桥。一绿冥蒙，难分垂柳条条。隔堤曾记楼高。水乡宽低了疏寮。圆荷香冷，轻鸥四三，闲到无聊。方回愁唱，梅子黄时，可怜此日，雨似珠跳。芳情何处，笛声忽度烟桡。忍忆花朝。荡兰舟我亦吹箫。莫魂销催人岁华，如梦如潮。
燕春台|丽日千门，紫烟双阙，琼林又报春回。殿阁风微，当时去燕还来。五侯池馆频开。探芳菲走马天街。重帘人语，辚辚绣轩，远近轻雷。雕觞霞滟，翠幕云飞，楚腰舞柳，宫面妆梅。金猊夜暖罗衣暗裛香煤。洞府人归，放笙歌灯火楼台。下蓬莱。犹有花上月，清影徘徊。
燕春台|梦雨飘帘，痴云压屋，吴绵欲卸还迟。新绿溪桥，花香洗净明漪。玉笙寒了休吹。亸鬟鸦钗燕参差。单衫轻辀，依依饯春，除是当时。故园樱笋，芳事阑珊，湿烟锁断，酒市青旗。垂杨自碧，画楼觅句人非。草色萋迷。钿车尘不到湖西。短长堤催归杜鹃，啼老深枝。
玉京秋|江上路。芙蓉正零乱，钓篷疏雨。楫师指点，分湖撑去。水宿今宵酒醒，冷丸前，飞堕霜羽。鸥边觑。东阳消息，竹垞传语。黑蝶斋荒苔圃。伴铜驼高三十五。可更吟青松红杏，西山深处。料得多情，恋只恋一片吴天云树。茜衣女。菱唱秋风待谱。
玉京秋|桐叶秃。闲庭又添得，浅黄深绿。烂漫风前，几丛水蓼，几丛霜菊。尤喜西风锦衲，雁将来先已红足。映修竹。紫罗裳倩，绛云冠矗。一曲园中游瞩。喜秋光斑斓满目。转忆春三，红酣香暖，反嫌粗俗。老去江郎，怎笔下无此缤纷浓郁。萧斋读。空对秋山如沐。
玉京秋|肠寸结。斯人竟一往，万古长别。投老江湖，悲秋肺腑，匣弦能说。魂魄终归帝所，怕青天碧海寥阔。更凄切。那堪重听，鹧鸪遗阕。昨岁登临时节。共樽罍西楼题叶。怆此日湛冥何许，高吟销歇。九辨难招，忍涕泪酹与春醪芳洁。楚歌咽。啼彻声声怨鴂。
玉京谣|密叶藏春羽，体弱音轻，雅称娇名字。细数排行，应教遍屈纤指。抵多少秦虢风情，增一半缇萦才思。巢花底。争如去做，昭阳燕子。分明有个风流婿。尽瞒人算蛾眉一队，唤到香闺十姨。轻俊难比。笑独宿鸾凤孤单，看并坐鸳鸯七二。花如绮。偏爱小名相似。
玉团儿|深闺驯绕闲时节，卧花茵，香团白雪，爪住湘裙，回身欲捕，绣成双蝶。春来更惹人怜惜，怪无端鱼羹虚设。暗响金铃，乱翻鸳瓦，把人抛撒。
玉团儿|妍姿艳态腰如束。笑无限桃粗杏俗。玉体横陈，云鬟斜坠，春睡还熟。夕阳斗转阑干曲。乍醉起馀霞衬肉。搦粉搓酥，剪云裁雾，比并不足。
玉堂春|有个王风，时时频睡卧。无梦无眠，无灾无祸。白虎青龙，自然交媾过。水火相逢上下和。这个因缘，元来真打坐。试问诸公，应还会么。似我修持，交君得功课。不在劳形苦已多。
玉堂春|得得修行，有令捷径走。子午俱无，何须卯酉。只用两珍，于余堪厮守。铅汞从教结作球。恁则成丹，般般尽总透。摆正真风，名传不朽。搜出元初，那个为的友。到此方知是彻头。
玉堂春|仙观灵虚，二年来来去。破了重修，星冠养素。应有真无，斋科救万苦。达理忘言清静居。道释儒宽，通为三教户，外应五常，敬谦贤许。四相心无，自然乐有馀。出了阴阳现亘初。
玉堂春|帝城春暖。御柳暗遮空苑。海燕双双，拂扬帘栊。女伴相携共绕林间路，折得樱桃插髻红。昨夜临明微雨，新英遍旧丛。宝马香车欲傍西池看，触处杨花满袖风。
玉女摇仙佩|才人剩技，削玉团香，有得离奇如此。绣岭宫前，苎萝溪上，一一倾城姝丽。更把繁弦倚。似飞仙剑客，乘风游戏。怨离别青衫红袖，消向琵琶羯鼓声里。沙石砉然惊，苦竹黄芦，暗啼山鬼。省识红盐妙理，换羽移宫，堕尽关河人泪。细数名家，晚唐南宋，漫说苏豪柳腻。海岳当年裔。平分取书画船中风味。又证入金荃兰畹，小山白石，天花乱撒。珊瑚碎酒边珍重乌丝字。
玉女摇仙佩|凭谁般尔，倩若钩绳，琢就飞琼苕玉。月下当歌，风前凝盻，亦是每常妆束。别具才情处，但芳魂染惹，害人深酷。两相觑幽襟密意，都是清矑盻里含蓄。沾些子脂香。堪做人间，千祥百福。那许雒阳胜苑，太华神州，占断夭红柔绿。背面秋千，相思才诉，引起眉儿全蹙。疑道湘皋女。暂留得踪迹，尘寰芬郁。叹自古逢权别怨，不禁回首织乌忙续。从今愿，年年畅好斟醽醁。
玉山枕|霁景明媚。画栏槛慵孤倚。燕栖旧宇，蜂喧午枕，随分游观，万感交起。去年相并小楼中，正烂漫倚红偎翠。窥晓妆罗幕风轻，镜奁开写春衫眉意。脸霞微晕羞桃李。恨芳节凋蘦易。渭城饯别河桥，眺远海思云，愁浩渺千里。乱花飞絮极飘飏，料都做两边清泪。拣垂杨手结烟条，万千丝祗情丝难理。
玉梅令|疏疏雪片，散入溪南苑。春寒锁旧家亭馆。有玉梅几树，背立怨东风，高花未吐，暗香已远。公来领略，梅花能劝，花长好愿公更健。便揉春为酒，剪雪作新诗，拚一日绕花千转。
玉梅香慢|寒色犹高，春力尚怯。微律先催梅拆。晓日轻烘，清风烦触，凝散数枝残雪。嫩英妒粉，嗟素艳有蜂蝶。全似人人，向我依然，顿成离缺。裴回寸肠万结。又因花暗成凝咽。捻蕊怜香，不禁恨深难绝。若是芳心解语，应共把此情细细说。泪满阑干，无言强折。
玉楼人|儿前捧劝孙扶掖。共庆贺娘娘七帙。此杯不比寻常，百年间才是省陌。眼前彩绣成行立。已应是天公偏惜。何须剩觅长年，且只消一百二十。
玉楼春|人间欢爱须深会，为有相亲无限意。自从结识到而今，三十一年心不易。世情洞彻谁似子，历尽险夷多少事。形神与共景常新，即此蓬瀛方外地。
玉楼春|锦箨参差朱槛曲。露濯文犀和粉绿。未容浓翠伴桃红，已许纤枝留凤宿。嫩似春荑明似玉。一寸芳心谁管束。劝君速吃莫踟蹰，看被南风吹作竹。
玉楼春|雾中不辨尘寰路，但觉身轻如过羽。绕人云气自氤氲，飒飒天风吹袖舞。若教玉宇能长住，终保心清明点露。人间晴雨了无知，哀乐忆无寻我处。
玉楼春|山影入楼刚尺许。堤柳阴浓吹作雨。帘低不碍野云飞，窗小只容憨燕舞。又看明月松梢住。渔梦江边无觅处。白鸥期我且休归，故园自有莺花主。
玉楼春|秋闺思入江南远。帘幕低垂闲不卷。玉珂声断晓屏空，好梦惊回还起懒。风轻只觉香烟短。阴重不知天色晚。隔窗人语趁朝归，旋整宿妆匀睡脸。
玉楼春|山程水驿无多路。夹岸松牌堪细数。无眠直到五更钟，人又不来天又曙。春罗薄薄笼烟雾。裁作春衫寄将去。算来比似薄情伊，犹有晴丝千万缕。
玉楼春|清禽窗外频相唤。又报拆桐花烂熳。连宵骤雨送春归，侵晓开帘新绿展。青枝嫩叶年年换。青鬓皤皤难再返。楼居濩落只君知，独客长吟应听惯。
玉楼春|邻鸡喔喔晨窗白。檐树深沉初辨色。鸳鸯瓦上露溶溶，翡翠帘边风瑟瑟。小楼一半屏山隔。不灭银缸通照夕。还乡好梦却忘愁，梦破那堪仍在客。
玉楼春|病房最忆填词侣。只尺相思千万语。乍将离绪换相逢，一笑眸明情默许。黄梅时节多风雨。未到黄昏重掩户。明朝紫燕画梁归，后日绿杨深院驻。
玉楼春|书香门第今南阮。哭笋光阴春梦短。珍珠百珧续收罗，余勇吟坛真可贾。髯苏八叠专家擅。君竟兼人论百算。竿头进尺步雍容，韩信将兵多益善。
玉楼春|云溪十月风情好，水上晨烟轻杳杳。嘈嘈机轧起禽鸣，笑语谁家箪馔媪。萧风削叶层层少，树树丫杈撑冷昊。单衫犹爱涧溪行，每被拒霜扶袂诮。
玉楼春|夹帘不卷重堂暮。白骑少年何处去。云根稚藕已胜花，烟外子松今作树。金□月涩知无与。宝瑟风惊犹自语。斜河一道界相思，横隔天心寒似雾。
玉楼春|春山敛黛低歌扇。暂解吴钩登祖宴。画楼钟动已魂销，何况马嘶芳草岸。青门柳色随人远。望欲断时肠已断。洛城春色待君来，莫到落花飞似霰。
玉楼春|三月牡丹呈艳态。壮观人间春世界。鲛绡玉槛作扃栊，淹雅洞中王母队。不奈风吹兼日㬠。国貌天香无物赛。直须共赏莫轻孤，回首万金何处买。
玉楼春|一年滴尽莲花漏。碧井酴酥沈冻酒。晓寒料峭尚欺人，春态苗条先到柳。佳人重劝千长寿。柏叶椒花芬翠袖。醉乡深处少相知，祗与东君偏故旧。
玉楼春|苏辛一脉谁承接。何代声家无俊杰。著书精粹见传薪，侍疾谨恭犹立雪。京华一晤匆匆别。夜话深知心志洁。后来居上小门生，浩浩天风翁笑曰。
玉楼春|南云似盖笼澄晓。簇翠萱丛春暗袅。郦潭斟过菊花期，庾岭香迎梅蕊好。佳儿整顿诗篇了。瀛海归艎秋满抱。■■■■■■■，■■■■■■■。
玉楼春|一春花事今宵了。点检落红都已少。阿谁追路问东君，祗有青青河畔草。尊前不信韶华老。酒意妆光相借好。檐前暮雨亦多情，未做朝云容易晓。
玉楼春|踏青语笑喧侪辈，十七年前十七岁。婆娑玉臂万裙红，摇荡君山千顷苇。宫商满耳如潮沸，少日谁知歌里味。人生尽是听歌人，解得歌时心已萎。
玉楼春|白萍风起凉云结，明日青墩还惜别。U根莫再话连枝，话到连枝愁欲绝。银塘夜雨鸥盟歇，敲碎离心秋叶叶。漂花休作等闲看，阅尽流波香不灭。
玉楼春|闲中偶与春相见。水次垂杨花外燕。夕阳红到可怜时，归路无人愁绪乱。倚窗却展前头卷。尽日丹黄成慰荐。不须琢句苦伤春，门外青芜生已遍。
玉楼春|三年流落巴山道。破尽青衫尘满帽。身如西瀼渡头云，愁抵瞿塘关上草。春盘春酒年年好。试戴银幡判醉倒。今朝一岁大家添，不是人间偏我老。
玉楼春|罗帷绣帐飞烟雾。银箭金壶催旦暮。斜阳低护美人魂，肠断珠尘香屧路。鸳鸯一梦成今古。露藻风萝生怨语。苏台夜夜长乌栖，今日乌栖无处所。
玉楼春|酴蘼碎了琉璃朵，暗瓦迷离生碧火。人间春末怯开帘，末世风魂来泣我。清池丝柳冷然娜，清绮芳华依旧么？恍然意想动微歌，透影凄U随梦堕。
玉楼春|帘波拂晓屏山莫。眉也乍舒寒约住。总然寒尽不成欢，愁满落花芳草路。路歧毕竟曾相遇。相遇谁教轻别去。垂杨也为系斑骓，绿到天涯肠断处。
玉楼春|梦魂惯蹋香泥印。廿四番风催暗信。杨花消息倩谁传，柳絮情怀频借问。年年领略春归恨。淡薄梳妆惊酒困。水晶枕畔泪双流，流到几时方始尽。
玉楼春|条风淑景明庭院。彩袖琼浆频举劝。佳儿佳妇已无双，更挈朝云来侍宴。韶光一任年涯转。自把玉颜银汉炼。神仙原自在人间，笑看蓬瀛三度浅。
玉楼春|插花劝酒盐桥馆。召节促行龙阙远。吴船渐起晚潮生，蛮榼未空寒日短。庆门奕世隆宸眷。归到月陂梅已绽。有情愿寄向南枝，图得洛阳春色看。
玉楼春|彩茸金线交相错。斗本色双莲不过。天教约住软香钩，这缩本鸳鸯谁做。踏青归后香泥涴。也不用锦裙遮逻。花间把作暖金杯，乞借与萧郎则个。
玉楼春|猩唇血抹青山面。浪把石榴诗里唤。春光莫是不曾归，踯躅花开犹绚烂。杜鹃啼破红绡瓣。鼠璞如何浑未辨。虚名还解误山花，客路平添无限恨。
玉楼春|东堂四月萧萧雨。熟尽黄梅金满树。长安今夕酒阑时，故国他年梦回处。骨肉一家相对语。试把前修屈指数。事业还须努力成，光阴莫遣虚抛去。
玉楼春|元宵似是欢游好。何况公庭民讼少。万家游赏上春台，十里神仙迷海岛。平原不似高阳傲。促席雍容陪语笑。坐中有客最多情，不惜玉山拚醉倒。
玉楼春|文房珍玩麟毫刷。茧纸兰亭冰样滑。雁来之子报双南，蚕熟女郎登一甲。小屏闲看徐熙鸭。一院竹梧风自戛。行行春蚓出姜芽，溪砚应名鸲鹆辣。
玉楼春|剩寒著袂西堂夜。半臂吴棉犹未卸。房栊含润雨初收，樱笋登盘杯又把。啼鹃凄恻闲相惹。归燕徘徊空过社。秾春似酒惯醺人，到手觥船禁几泻。
玉楼春|春葱指甲轻拢拈。五彩条垂双袖卷。雪香浓透紫檀槽，胡语急随红玉腕。当头一曲情无限。入破铮琮金凤战。百分芳酒祝长春，再拜敛容抬粉面。
玉楼春|东风依旧来庭院。极目家山云隔断。辛盘空对九枝花，千里月明人更远。黄河涛转亲无患。窗外梅花开已半。未逢驿使托青鸾，寄去高堂如觐面。
玉楼春|森严帝阙冷与雪。十万熊罴成阵列。此行梅鹤不孤清，饱听胡笳声夜彻。相思细嚼秋兰屑。盼望江头情正切。好风安稳挂征帆，重话春申城畔月。
玉楼春|落花急似三更漏。弱质盈盈才十九。杜鹃哭杀少年坟，小字彤碑碧血绣。萧郎梦断蘼芜后。宝镜鸳鸯难再偶。可怜薄命玉容人，值得挽歌三十首。
玉楼春|娇莺弱柳能歌舞。柳外骢嘶知几度。不成歌舞不关情，底事花时轻别去。游丝袅遍墙东路。祇是风流难约住。风流天付与疏狂，冶叶倡条知甚处。
玉楼春|玉田新曲传京甸。百岁行年刚过半。羊城紫塞莫回头，客路霜蹄如掣电。迦陵游钓怀阳羡。我亦湖光遮眼见。茅山旧梦灺青灯，梅墅秋声惊白雁。
玉楼春|涉江兰楫归来否。菡萏半开红未透。莫怜小景绣芳帷，谁斗双蛾摹远岫。朗吟常在飘灯后。印可麝煤犹染袖。为耽佳句九回肠，吟到嫩凉惊影瘦。
玉楼春|娉婷标格神仙样。几日佩环离海上。小春只隔一旬期，菊蕊包香犹未放。霞觞满酌摇红浪。慢引新声云际响。玉颜长与姓相宜，寿数三回排第行。
玉楼春|蕊珠宫里三千女。滴粉为春尘不住。月华冷处欲迎人，七里香风生满路。一枝谁寄长安去。想得韶光能几许。醉翁满眼玉玲珑，直到烟空云尽处。
玉楼春|柳梢绿小梅如印。乍暖还寒犹未定。惜花长是为花愁，殢酒却嫌添酒病。蝇头蜗角都休竞。万古豪华同一尽。东君晓夜促归期，三十六番花递信。
玉楼春|画图开处飞莺燕，新涨春湖垂柳线。架书淹日尽穷搜，下帏孤坐棋弹倦。挂檐晴翠山当面，如如悟却忘欣厌。泻玉寒泉绕石台，夜中归鹤栖松院。
玉楼春|万花丛底曾抬目。澹雅梳妆娇已足。夜来鹦鹉梦中人，春去琵琶江上曲。双鸾碧重钗头玉。裙曳湘罗浮浅绿。东风一醉买蛾眉，为拚明珠三万斛。
玉楼春|初衷长比初圆月。暂有圆时知久缺。人情月意几回同，暂别依然如久别。匆匆见了从何说。难耐后期天样阔。平时都道各思量，今夜看谁心最切。
玉楼春|我公两器兼文武。谈笑岩廊无治古。经颜绿发已官高，赤儿绣裳今仲父。我欲形容无妙识。颂穆清风须吉甫。望公聊比太山云，岁岁年年天下雨。
玉楼春|南园粉蝶飞无数。挽断罗衣留不住。多情翻却似无情，去便不来来便去。行人只得偷回顾。泪眼问花花不语。日斜深院影空摇，墙外有楼花有主。
玉楼春|行人不畏征程苦。倾盖何劳相尔汝。幽情才谱惜分飞，密意先传胡旋舞。凄凉最是旗亭路。长记年时携手处。欢筵弹指即离筵，一曲骊歌谁是主。
玉楼春|云溪腊月风情好，各各相逢颜转少。东家列货满琳琅，西店去来宾扰扰。匆匆我亦知年了，仍向众中同笑闹。夜阑始识自思量，强醉强歌人欲老。
玉楼春|楚娘最瘦腰围小，会看新声歌水调。已看天上驻行云，更向花间留晚照。倾城不博嫣然笑，剩破千金犹恨少。少年恰是惜春时，第一莫教容易了。
玉楼春|风光澹沲云容粹。点染园林添况味。花间照夜簇红纱，柳外踏青摇彩旆。芳时不分空憔悴。抖擞愁怀赊乐事。罗衫一任涴尘泥，拼了通宵排日醉。
玉楼春|千崖自冷沉暝气，海末青蒙风已起。人间无地葬初心，千里哀云浑若垒。长街湿重霓灯靡，片羽零星花色腻。夜阑溶与八方尘，纵有清蓝当幻矣。
玉楼春|鸾弦凤曲交重拨。楚雨巫云浑一抹。寒侵绣幌故垂垂，果粥来朝传蜡八。霞笼媚脸如春发。小院黄昏青眼阔。凭谁吹暖雪中心，妒我团圞天半月。
玉楼春|角声初展愁云暮，乱柳萧萧难去住。舴艋舟前流恨波，鸳鸯浦上相思路。生分红绶无人处，半晌金樽容易度。惜别身随南浦潮，断肠人似潇湘雨。
玉楼春|东门十里繁华路。特地东风吹雪絮。未应随分逐轻尘，飘到乱红无可语。相逢谁是伤心侣。鹈鴂未鸣芳自苦。黛蛾犹为写遥山，陌上行人空返顾。
玉楼春|钱塘十载花如雾。畴昔江头寻梦路。南陔花事北堂心，西子湖船东道主。鸥汀鹭渚逢迎处。作达何人赓健句。臂弓休问少年豪，市帚犹能垂老舞。
玉楼春|少年惯爱春光好。樽酒旗亭欢共倒。而今翻觉怕春来，会少离多长著恼。刺桐花落杨花老。心上闲愁谁为扫。须知百计未相逢，此恨东君能解道。
玉楼春|清中悟彻祥中瑞。堪做风仙端的裔。广收白雪与黄芽，锻炼神丹烹鼎沸。灵童营养如琼腻。通晓玄玄真仔细。明知天上二三年，暗换人间千万岁。
玉楼春|无多岁月轻抛掷。一样春光分冷热。乡园已报竹平安，客舍竟无花消息。凄凉梦醒孤镫侧。始觉前欢非是实。拟倾泪血诉冤愁，迸入渠侬心一滴。
玉楼春|已无古郡熏衣紫，数点缤纷流转死。人间暮色许苍茫，谁是苍茫第一地。雨如沉铁风如水，渐老华灯垂旖旎。绮光郁郁失其心，冷骨轮回深霡里。
玉楼春|花残却是春留恋。几日馀香吹酒面。湿烟不隔柳条青，小雨池塘初有燕。波光纵使明如练。可奈落红纷似霰。解将心事诉东风，只有啼莺千种啭。
玉楼春|鸳鸯宿处常交颈。上有莲花双蒂并。招呼妾梦梦中人，愿作君身身外影。同心细语曾同允。啮臂深盟羞独冷。可怜蹀躞笑沟流，不起波澜如古井。
玉楼春|新年何许春光漏。小院闭门风日透。酥花入坐颇欺梅，雪絮因风全是柳。使君落笔春词就。应唤歌檀催舞袖。得开眉处且开眉，人世可能金石寿。
玉楼春|晴光拂日云裳瘦。岭外梅香浓似酒。几曾绛帐荐琼瑰，梦里常寻仙渡口。词心千载怜红袖。擘倦花笺闲负手。谁言春去减芳菲，绮绣更饶春去后。
玉楼春|鹁鸠滩畔篁千个。萝卜洲前花敷朵。草丝拖水字成之，禽迹印沙文似个。渔矶凹处烟犹锁。却被江帆冲欲破。双崖杳杳静无人，一蝶飞飞忙似我。
玉楼春|亭亭曲沼荷风卷。惊起鸳鸯飞去远。垂杨低挂万千丝，遮莫青骢都不绾。起来又把瑶琴怨。流水高山弹已遍。蒹葭深处有伊人，真个曲中人不见。
玉楼春|霜边嫩约初盟定，凭断津桥迷雁影。寒宵犹记别君时，孤绪依如残照冷。风骚凋似欢情迥，独有灯花燃旧景。问君蜀道可能行，待向山城寻野径。
玉楼春|瘦筇倦作登高去。却怕黄花相尔汝。岭头拭目望龙安，更在云烟遮断处。思量落帽人风度。休说当年功纪柱。谢公直是爱东山，毕竟东山留不住。
玉楼春|纸窗瑟瑟鸣条颤。更漏沉沉风满院。开门乍觉眼空明，黄叶枝头无一片。年来忒看韶光贱。愿送残冬春复见。小溪流水已凝寒，为写新词呵冻砚。
玉楼春|洞中日月无朝夕。晃朗云衢通宝陌。上明紫脑承三清，下照黄河常五色。自然霞结玲珑宅。内有长生三岛客。未彰云外去时踪，已到眼前来显迹。
玉楼春|泠泠水向桥东去。漠漠云归溪上住。疏风淡月有来时，流水行云无觅处。佳人独立相思苦。薄袖欺寒修竹暮。白头空负雪边春，著意问春春不语。
玉楼春|几双海燕来金屋。春满离宫三十六。春风剪草碧纤纤，春雨浥花红扑扑。卫姬郑女腰如束。齐唱阳春新制曲。曲终移宴起笙箫，花下晚寒生翠縠。
玉楼春|东风破晓寒成阵。曲锁沈香簧语嫩。凤钗敲枕玉声圆，罗袖拂屏金缕褪。云头雁影占来信。歌底眉尖萦浅晕。淡烟疏柳一帘春，细雨遥山千叠恨。
玉楼春|清明过了仍风雨。着意愁春天不许。楚兰描出最消魂，半折芳馨难寄与。寸心千里浑无绪。醉拍阑干谁共语。江湖寂寞有鱼龙，莫向沧波叹倦旅。
玉楼春|醉中昨夜归来早。应怕苍苔嗔健倒。一尊斗健莫蹉跎，过眼光阴如电埽。破除万事心头少。酒自于人情味好。醒时还醉醉还醒，赖得此乡容此老。
玉楼春|云横水绕芳尘陌。一万重花春拍拍。蓝桥仙路不崎岖，醉舞狂歌容倦客。真香解语人倾国。知是紫云谁敢觅。满蹊桃李不能言，分付仙家君莫惜。
玉楼春|先生饮罢琼浆酒。卧月眠云闲弄斗。依时斡运不交差，这个功夫凭匠手。满堂金玉无中有。国富民安神气秀。玉楼春色十分奇，不是莺花并缘柳。
玉楼春|空庭人静香篝冷。睡起无言妆懒整。莺声转转绕花幡，燕子双双穿藻井。游丝袅向秋千影。佳约雨云无定准。梦中好事梦难寻，倦眼微挲徐自忖。
玉楼春|梅花开满清江路。北府夜凉新幰度。谁开扇上五明罗，只挂灯前九子璐。西陵水削回潮暮。双盏乍传天欲曙。开元新赐小金钱，撒在帐中无觅处。
玉楼春|支颐默数桥南树。策策阵鸦摧急雨。青溪寂寞柳弯腰，几日西风吹不去。虫窗驼坐愁如絮。黄叶声中惊得句。一重树影一重帘，最是秋来难画处。
玉楼春|狂歌击碎村醪U。欲舞还怜衫袖短。身如溪上钓矶闲，心似道旁官堠懒。山中有酒提壶劝。好语多君堪鲊饭。至今有句落人间，渭水西风黄叶满。
玉楼春|霖雨堂成增气象。麟袍敕赐来天上。共羡龙头老状元，雅称凤池真宰相。鹓班著处人瞻仰。衣被新恩夸浩荡。更看高阁画仪形，要使苍生谐属望。
玉楼春|晓窗寂寂惊相遇。欲把芳心深意诉。低眉剑翠不胜春，娇转樱唇红半吐。匆匆已约欢娱处。可恨无情连夜雨。枕孤衾冷不成眠，挑尽残灯天未曙。
玉楼春|高楼不似吴云近。消息楼头何处问。珠吭可是旧时莺，还向刺桐花里认。人人芳约难凭信。日日番风吹别恨。番风送得锦书来，蚤是侬愁消领尽。
玉楼春|花飞锦带春波起。残月流辉明水底。万珠灼烁照新妆，故掬嫦娥纤手里。柳线牵烟轻重绿。渔灯高下鸳鸯宿。无情花柳送归春，不管离人肠断续。
玉楼春|弄晴数点梨梢雨，门外画桥寒食路。杜鹃飞破草间烟，蝴蝶惹残花底露。东君著意怜樊素。一段韶华都付与。妆成不管露桃嗔，舞罢从教风柳妒。
玉楼春|花花草草随人住。形影相依无定处。江南人打渡头桡，海上客归云际路。消愁细把愁重数。执手正当三月暮。今朝悄对杏花天，那日双看杨柳絮。
玉楼春|碧桃红荔罗珍味，春在流霞杯子内。与君同自九天回，来作人间仙侣会。月彩星辉常满袂，玉手纤纤曾抚彗。小诗一叶记今朝，同在桃花帘下醉。
玉楼春|银屏一曲天涯似，谁遣青鸾通锦字。零红断粉总愁根，忍作东风行乐地。十年冉冉无穷事，似影如尘浑不记。劝君一盏碧蒲萄，中有红绡千点泪。
玉楼春|啁啾学语如雏雀，覆额青青蝉翼薄。一双娇脸教爷偎，两点漆眸犹泪泊。蹒跚细步无停躅，不惯拘牵长赤脚。最怜生小未知愁，也向天涯成落魄。
玉楼春|结盟吟侣清神畅。昕夕东西齐引吭。同声相和海涛惊，同气相连花萼放。楚骚光彩千秋壮。待听八方流徵唱。题襟洲际自无前，驾鹤三闾云表望。
玉楼春|去时梅萼初凝粉。不觉小桃风力损。梨花最晚又凋零，何事归期无定准。阑干倚遍重来凭。泪粉偷将红袖印。蜘蛛喜鹊误人多，似此无凭安足信。
玉楼春|新蝉高树生凉吹。似与西山添爽气。阶前夜雨净无痕，林表朝霞红映翠。此时多少萧闲意。古佛颓然唯是睡。游蜂不入寺中来，门外槐花金布地。
玉楼春|前日寻梅椒样缀。今日寻梅蜂已至。乍开绛萼欲生香，略绽粉苞先有意。故人今日升沈异。定是江南无驿使。自调弦管自开尊，笑把花枝花下醉。
玉楼春|红酥肯放琼苞碎，探著南枝开遍未。不知蕴藉几多香，但见包藏无限意。道人憔悴春窗底，闷损阑干愁不倚。要来小酌便来休，未必明朝风不起。
玉楼春|秦人占得桃源地。说道花深堪避世。桃花湾内岂无花，吕政马来拦不住。明朝与子穿花去。去看霜蹄剜石处。茫茫秦事是耶非，万一问花花解语。
玉楼春|黄昏急雨跳珠露。五两迎潮打桨去。烟螺一点认龙山，暗忆西风吹帽处。鱼床蟹簖纷无数。夜火阴沉隔江步。寒芦飒飒走涛声，十万U蛟为谁怒。
玉楼春|江天极目秋如醉。家国悠悠空迸泪。迷离繁炬照危楼，迤逦飞軨归暮市。檐花蓦落残红穗。罗袖怯寒沾雨细。西风莫飏柳丝斜，柳外颓云沉欲坠。
玉楼春|花开未老人年少。顷刻光阴都过了。坐来虽近远如天，天若有情天亦老。人将红粉争花好。春色只宜长恨少。寻思还有旧家心，老去风情应不到。
玉楼春|缭墙斜带麒麟卧。鸽粪沿阶檐马破。草侵翁仲晕苔深，花罥蛛丝愁靥妥。人家寒食分新火。麦饭几曾陈享座。销沉到此戢弥天，澹澹长空孤鸟过。
玉楼春|泥银四壁盘蜗篆。明月一庭秋满院。不知陶菊总开无，但见杜苔新雨遍。去年醉倒云为簟。未尽百壶惊日短。小云今夜伴牢愁，好在凤凰春未晚。
玉楼春|青芜犹记春来路。几日匆匆春又去。乍看梅雨绿成阴，转眴葭湄霜漙露。春秋一例佳时序。风月良宵休枉度。轻舟且听客吹箫，莫效闻蛩人草赋。
玉楼春|嫦娥天上人谁识。家在蓬山烟水隔。不应著意眼前人，便是登瀛当日客。双眸炯炯秋波滴。也解人间青与白。檀郎未摘月边枝，枉是不教花爱惜。
玉漏迟|锦笺题字远。佳人别矣，泪花风剪。瘦烛啼红，可有绮怀消遣。芳事江南又阻，怅天末一绳凉雁。秋梦断。冷蝉幽咽，凤箫声畔。几重烟水秦淮，有垂柳丝丝，画楼清怨。酒浅愁深，不似那时心眼。点鬓霜华渐老，问谁慰箧中纨扇。黄叶满。关河岁寒相见。
玉漏迟|竹林幽思杳。栖迟自叹，离群孤鸟。万里云翔，海树去相依绕。邻笛一声唤起，忆共听朱丝雅调。还自笑。当年已愧，孙登清啸。清扰。回首分飞，怅落落相期，望高崧少。会鲜离多，经世又谁曾了。二子况成陈迹，落月满屋梁空照。庭户晓。得意眼中人少。
玉漏迟|飘尽桃花，几年相念，词场寂甚寒冰。松篱竹磴，黛色远千层。梦想敲残玉子，分曹赌清酒三升。方瞳好，蝇头虿尾，乌几日堪凭。香奁添软语，羌排风月，占断溪藤。是愁多丰度，混俗无能。筑就横秋小阁，卧山中白发难增。情深处，红弦绿拨，艳煞一宵灯。
玉漏迟|问谁争乞巧。谁知巧处成烦恼。天上佳期，底事别多欢少。雨梦云情半饷，又早被西风吹晓。愁未了。星桥隔断，银河深杳。可笑儿女浮名，似瓜果登盘，情丝萦绕。百拙无能，赢得自家华皓。我笑姮娥解事，但岁岁孤眠空老。归去好。江上绿波烟草。
玉漏迟|银河天近晚。珠帘未上，一痕波浅。弄影纤纤，逗响乍停金钏。绾定情丝万缕，又暗把回肠销倦。声乍转。萦香曳梦，似伊绵软。寄伊绝塞流黄，怕梦夐鸳机，雁边秋远。轧轧生寒，竟夕露凉酥腕。浑是残绒唾湿，料帘底袖绡并卷。愁不见。空余旧情一段。
玉漏迟|琅玕吹苑雨，又逢佳节，新蒲初剪。弹指韶华，目断潞亭春雁。料是休文带损，洗榴枝琥珀光浮鹦盏。凭阑倦。有谁相共，桃笙葵扇。此日楚客歌骚奈仆本愁人，采丝空撚。凝睇湘君，蓉佩香微人远。频向使君索咏，休耽误玉池鸳管。帘乍卷。秾阴正移庭院。
玉漏迟|夜寒莲漏悄。纹疏静掩，铜荷低照。迅羽光阴，心事漫传青鸟。梦里长安片月，更愁里天涯芳草。还自恼。云窗雾阁，庾尘谁扫。何处唤酒银釭，听小管清声，素弦凄调。艳冶追寻，争似寸笺吟好。计日东风破冷，又相对春山一笑。芳信早。梅花几枝开了。
玉漏迟|暮色河桥柳。浅碧垂丝，嫩寒添又。倦倚西风，吹冷天涯吟袖。孤馆银屏梦远，蓦去路烟波回首。芳信久。重忆梅花，小园开后。惆怅急鼓催年，镇画角声中，哀鸿频奏。满地江湖，浑忆剪灯良友。幸有匡庐擢秀。饷诗囊一峰寒岫。归兴骤。压轻装缊袍依旧。
玉漏迟|软波空荡碧。锦鳞回首，旧游陈迹。记否厨娘，隽味玉珧同擘。休笑枯形阅世，似丁令飞来能识。尘梦隔，吴盐一把，雪翎梳白。多生修到胎仙，甚蜕骨灵星，不成抛掷。双鲤迢迢，懊恼绿笺谁折。小字郎君又触，倩素素重传消息。归未得，江楼任吹横笛。
玉漏迟|海天秋讯早，卷帘望极，新霜催轸。故宇烟迷，去日情怀漫省。自古江南离别，付社燕低徊金粉。斜行字鹭汀骛渚，一番厮认。为谁曲引平沙。黯紫塞黄埃，泪珠凄迸。明月无情，照过万千疮影。灯火长门人去，恨雪压瑶珰都尽。西风急，一翼冥冥何定。
玉漏迟|西风多病客，那堪又是，离怀别意。相顾凝眸，此际难传心事。凭仗镜台青影，长与照愁时颦翠。千万里。冷烟淡月，暮云秋水。知是浪蕊浮花，奈未免多情，谁能遣此。终日痴痴，小楼几番倦倚。忆着春纤佳处，但珍重旧时针指。今夜里。凄凉自温鸳被。
玉漏迟|梦纷如断简。炉灰坐冷，片言难绾。枕隙微茫，惟有笑歌零乱。谁使群巫缚我，燎爝火抛花低赞。埙自怨。故人绰约，惊风吹散。归看短榻埋尘，讶燕子犹来，旧时庭院。薜雨侵墙，深巷倦擎空伞。回首危楼一角，指暗处停雷流电。衣影远。醒时晕灯成茧。
玉漏迟|夜窗明月峭。寒侵翠幌，博山香袅。风触帘旌，一片疏阴轻扫。冷露暗吹衣袂，空望断碧云缥缈。芳信杳。栏杆倚处，倦闻鹃鸟。青溪几度清游，想燕子人家，绿波空绕。好景匆匆，依旧翠深红老。为问素光千里，甚偏向文园孤照。情暗恼。铜壶又催春晓。
玉漏迟|杏梁花气少。曲池前度，水流云杳。绛领青衫，回溯旧时襟抱。休管重题醉墨，凭自舞歌声余绕。应大笑。耳筹顺算，年华犹少。可堪锦绣湖山，问与谁同欢，引人舒啸。听雨听风，都是断烟衰草。梦醒更惆怅，忍替说无情花鸟。诗境悄。依稀恋红斜照。
玉漏迟|老来欢意少。锦鲸仙去，紫霞声杳。怕展金奁，依旧故人怀抱。犹想乌丝醉墨，惊俊语香红围绕。闲自笑。与君共是，承平年少。雨窗短梦难凭，是几番宫商，几番吟啸。泪眼东风，回首四桥烟草。载酒倦游甚处，已换却花间啼鸟。春恨悄。天涯暮云残照。
玉烛新|初晴新雨后。乍洗褪胭脂，缟衣妆就。东风倦倚，憨憨态不管敲残更漏。嫩寒天气，正睡稳乌衣时候。深夜静银烛高烧，微香暗侵襟袖。盈盈一点芳心，占多少春光，问卿知否。红妆莫斗。谁得似净骨天然清瘦。神娟韵秀。雅称个花仙为首。还要倩流水高山，花前慢奏。
玉烛新|寒宽一雁落。正万里相思，被渠惊觉。春风字字吹香雪，唤起西湖盟约。当时醉处，仿佛记青楼珠箔。又不是，南国花迟，徘徊酒边慵酌。家山月色依然，想竹外横枝，玉明冰薄。而今话昨。空对景怅望美人天角。清尊淡薄。便翠羽殷勤难托。休品入三叠琴心，教人瘦却。
玉烛新|官梅红一萼。记白石仙翁，好词曾读。故乡雁后归无计，且喜云萍栖泊。宫装戴胜，已盼断伊人标格。挑菜节何处寻春，尊前几番商略。娲皇果否抟成，为肇锡嘉名，乍回龙朔。寄诗旧约。千载下漫道草堂萧索。新蟾挂角。更拟趁镫宵行乐。谁好事烹鸽延宾，轰传字错。
玉烛新|光阴簪菊近。费暗省秋期，几探芳信。故人自别，江山瘦鬯好登临谁分。题糕落帽。忍忘却年时疏俊。帘乍卷笙语霜前，依稀破人酲困。安排更把茱萸，怕刬地烟尘，放晴难稳。素娥问讯。应不负占取一天风韵。无情有恨，数旧约曾无凭准。愁暂倚风雨壶觞，低徊看鬓。
玉烛新|梨花寒食后。被丽日和风，一时开就。蒙蒙雨歇，香犹嫩渐觉芳心彰漏。墙头月下，似旧日莺莺相候。纤手为攀折翘枝，轻盈露沾红袖。风流出浴杨妃，向海上何人，更询安否。百花任斗。应粉艳未减杏粗梅瘦。肤丰肉秀。□可与群芳推首。□方待酣饮花前，轻歌缓奏。
玉烛新|冰绡和泪浣。又梦唤春回，绕花千转。凤窠织就同心锦，肯为伤秋肠断。娇霞半面。趁醉夜珠帘重卷。催冷艳，还照珍丛，愁凝蜡盘红短。依依睡起西阑，怪海国狂尘，旧芳都换。倚寒翠袖应自惜，镜里过时匀染。移春小槛。问月地云阶谁见。休再觅颠嫁东风，妆成恨晚。
玉烛新|春光忙似箭。又三月初三，牡丹开遍。卯君初度，当今日祝寿惟深缱绻。八人同气，但只睹五人颜面。我一个分外龙钟，难似四人强健。如今骨肉无多，但有兴能来，且休辞倦。更教儿侄。愿个个努力圣经贤传。空词一阕，笑写当袖中鹅面。期岁岁生朝，持杯干劝。
玉烛新|江城新雪后，见数朵寒英，粉墙低首。疾风凛冽朱颜变，惧把春心吹漏。故园昨夜，想皎月三分依旧。东阁外，愁抱青琴，无人泪沾襟袖。岭头悄对寒枝，问别后情怀，梦魂知否？晓霜冷透。偏不管倩影客中消瘦。新妆漫斗。怕惹得寿阳眉皱。须记取冰雪丰姿，孤芳独秀。
玉烛新|初正俄七日。数雁后花前，欲归谁得。乍晴旋U，虚凝望客里东风无力。臣家旧德，故未忘生寅时历。忍见此遗孑周黎，嗷嗷若为安宅。词流会饮高斋，仰壁上英光，中兴名笔。降神辈出，人间世剥复循环难测。年芳自惜。愧彩胜金花头白。只剩与羹菜酬春，题诗寄忆。
玉烛新|今岁春王正。报道大江西，宪台增胜。寒生万壑，冰壶里更明月相辉映。浙江今日，清风动处秋潮定。卷山雨百鉴堂前，为万姓新观听。平生志在经纶，看案牍如山，等闲酬应。尚馀高兴。吊孺子东湖独穿云径。霜严江净。古柏枝岁寒逾劲。有天书行召君还，庙堂执政。
玉簟凉|秋是愁乡。自锦瑟断弦，有泪如江。平生花里活，奈旧梦难忘。蓝桥云树正绿，料抱月几夜眠香。河汉阻，但凤音传恨，阑影敲凉。新妆。莲娇试晓，梅瘦破春，因甚却扇临窗。红巾衔翠翼，早弱水茫茫。柔指各自未剪，问此去莫负王昌。芳信准，更敢寻红杏西厢。
玉蝴蝶|片片空中剪水，巧妆春色，照耀江湖。渐觉花球转柳，荚阵飞榆。散银杯时时逐马。翻缟带一一随车。遍帘隅。寒生冰箸，光剖明珠。应须。浅斟低唱，毡垂红帐，兽爇金炉。更向高楼，纵观吟醉谢娘扶。静时闻竹声岩谷，漫不见禽影江湖。尽踌躇。歌阑宝玉，赋就相如。
玉蝴蝶|窗外晓莺初啭，柳黄条上，声过西楼。好梦惊回深院，帘卷虾钩。雾蒙蒙杏花无语，人寂寂芳草如羞。恨绸缪。谢娘慵懒，斜倚箜篌。薰篝。新妆镜里，东风无计，吹破春愁。粉褪香消，长门花月半沉浮。问年年恼人红绿，看日日伴我帏帱。锁眉头，黄昏雨后，胜似悲秋。
玉蝴蝶|捉住玉山赤凤，神舟同泛，激浪漂浮。便使鸟龟，开口显出嘉谟。吸洪涛枯干北海，吐巨波浇溉西湖。自舒敷。水纹花面，皆是金铺。光珠。盈盈照耀，恰如明月，晃晃方隅。普遍腾辉，尽成霞彩覆环纡。见圆珠。深深渐现，结宝丹空处超逾。得琼途。大罗天上，永永惺苏。
玉蝴蝶|古道行人来去，香红满树，风雨残花。望断青山，高处都被云遮。客重来风流觞咏，春已去光景桑麻。苦无多。一条垂柳，两个啼鸦。人家。疏疏翠竹，阴阴绿树，浅浅寒沙。醉兀篮舆，夜来豪饮太狂些。到如今都齐醒却，只依旧无奈愁何。试听呵。寒食近也，且住为佳。
玉蝴蝶|忽忆罗浮惊梦，半帘花雾，香入虚无。一任朱楼斜掩，黄鸟频呼。月阴转深藏丰韵，霜痕淡越显肌肤。对他愁，轻妆受冻，疏影难扶。清癯东君传信，百花根动，草短平芜。管领芳菲，水边先把一枝图。笛声横落英自扫，陇书断新酿谁沽。为调羹，冲寒先发，春满皇都。
玉蝴蝶|暮色助成秋意，画楼平敞，帘幕高褰。何处飞来，惊认凤翼娟娟。羽衣点罗浮浅黛，秀色共上苑轻烟。旧恩牵。祥征胡耋，宜寿增年。招延才人幽侣，携将斑管，貌入云笺。酹酒相呼，傍人栩栩落风前。笑庄生寓言无实，比滕王稿本多妍。且留连。未须归隐，迢递南天。
玉蝴蝶|弄窗凉雨急，正断鸿声杳，碧暗重楼。砌咽残蛩，更谁能解吟秋。小园藓径今何处，恐凄迷绿惹凝眸。叹香丛，几许霜寒，换却风流。胜游。凭认取，奈探芳人远，不识宫沟。检点青囊，前痕枉自尘留。无心斗酒黄花圃，怕黄花带恨将愁。梦阑时，斜月穿帘，还到床头。
玉蝴蝶|惆怅别来岁换，清秋风月，几度悲伤。极目蒹葭，烟水一片微茫。黯魂飞闲愁空断，还怅望孤闷偏长。对池塘，红消残碧，绿怨初黄。凄凉。蛩吟小院，露寒金井，月绕回廊。诗酒潇疏，旧游新恨最难忘。掩重门卧残清昼，理瑶瑟烧尽炉香。数流光，秋灯闪淡，无限彷徨。
玉蝴蝶|寒入江南犹浅，翳云初日，酿雪轻阴，幽寺无人，来去水静花深。兽炉温无须炙砚，禽语寂似解听琴。独行吟。湘君或降，渔父相寻。知音。沧浪孺子，投怀烟水，托契山林。旧约春赊，西陵松柏结同心。凤池融波添绿晕，龙楼晓柳弄黄金。泪盈襟。故人天上，雁杳鱼沉。
玲珑四犯|竹响露寒，花凝云澹，凄凉今夜如此。五湖人不见，故国空文绮。歌残月明满地。拍危阑寸心千里。一点秋檠，两行新雁，知我倚楼意。参差玉，生凉吹。想霓裳谱遍，天上清异。镜波宫殿影，桂老西风里。携槃夜出长门冷，渐销尽铜仙铅泪。愁梦寄花阴，见低鬟拜起。
玲珑四犯|万斛闲愁，问小艇如梭，能载多少。凤去台空，俊赏昔游重到。请解半刻离襟，暂领略布帆清晓。看无言事去，江山有泪，春归花草。客中最易添凄惋，便登临莫伤怀抱。怨将身作秦楼月，移共秦淮照。此意重感殷勤，判寂寂广寒人笑。倩旧时王谢，堂前燕子，诉伊知道。
玲珑四犯|帐冷楼空，怕愁病逢秋，独眠听雨。料没书来，不数遥天雁度。梦里乍图幽会，怎轻放彩云飞去。便枕儿恁般僝僽，更望阿谁怜取。当初尚作消魂语。到而今有愁难赋。拚对着清樽黄菊，岁岁伤迟暮。几点吴霜入鬓，浑不信少年如许。最难禁无赖，五更风吹变，庭前绿树。
玲珑四犯|天际归舟，悔负了梅花楼畔望眼。鼙鼓惊心，愁过垂灯春浅。憔悴药裹炉熏，剩一笑枉酬相见。说带围珠影，偷销病骨，早孱秋燕。重逢百事抛恩怨。熨鸾衾夜台争暖。玉铛缄札分明在，隔了万重云雁。此去水驿山程，可入瑶钗心念。拚断肠难续，花雨散，蓬莱远。
玲珑四犯|榜眼莲花，早历尽中书，廿四番考。太素光阴，三万六千过了。曾见五世鸳鸯，一辈辈白头双笑。记一年一阕菱歌，红豆金箱不少。那回偷采芳龄小。叹莲娃生子都老。藏身粉指青编里，也抵中山一觉。依旧浅水蓬莱，想玉面皱纹羞照。忆折梅同下西洲，犹是玉台初稿。
玲珑四犯|展玩牙签，惜粉翅如新，犹缀荃翠。别却芳丛，那管落红铺地。且喜风雅常亲，更不逐花风飘坠。待欲随脉望餐仙，可怕高吟惊睡。幽斋满架云笺腻。一任它蚋趋萤避。笑侬未技凋虫手，偕和郢都清吹。惟学谢逸生怜，难效元婴才思。想是魂何处，应忆碧苞丹穗。
玲珑四犯|曳橹梦轻，平窗秋远，壶觞犹负清景。岁华归去晚，雁鹜惊霜冷，多愁更添旧病。又天涯布帆催暝。逝水游情，夕阳官味，从古几人省。幽斋记同佳兴。有灯前句好，帘外花靓。送君江上水，泪滴寒沙静。关河战罢馀萧瑟，误松菊迟来三径。成独醒。飘然去鱼波万顷。
玲珑四犯|别浦乱峰。荒城残垒，清游今更凄断。澹黄楼外柳，不似秋魂短。霜前翠尊同款。最难忘谢家池馆。几叠哀弹，一襟幽恨，都作梦云散。西风冷帆初转。望晴岚楚甸，难为心眼。一封江北信，欲寄无归雁。苹花谢后斜阳暝，渐愁与凉烟俱远。浑不管。青衫早缁尘又浣。
玲珑四犯|篁孔引凄，桐丝流恨，秋声绵渺无际。吹花弹泪歰，滴粉搓愁细。沈吟酒边心事。甚华年只成憔悴。玉笥云薶，金奁月冷，寂寞旧风味。天涯杜陵兄弟。念京华冠盖，飘泊非计。微官归不得，息影车尘底。俊游转眼余萧瑟，怕低唱浅斟都废。空雪涕。斜阳外暮鸦啼起。
玲珑四犯|叠巇砌蓝，峭岑镵碧，飞楼缥缈云路。浩歌携谢屐，远蹑卢敖步。危楯玲珑漫抚。倚高寒鬓丝千缕。半壁晴湍，数峰苍石，霞杪画秋树。空翠冷，沾衣屦，乍泠泠松籁，如听风雨。雁边秋去远，天澹长烟暮。乾坤静里堪舒啸，又打起清时钟鼓。悄延伫。眺绿野，几家桑苎。
玲珑四犯|谁擘珊瑚，嵌几幅蝉纱，向玳梁挂。淡墨轻匀，笼住烛花红射。黯黯片镜无光，偏照出粉妆姚冶。似朦胧蟾彩凝烟，真有药娥飞下。更看面面花枝好，讶双蕖乱开春夜。依稀四角悬针字，猜谜消琼斝。蛾绿忽倚玉屏，荑苗指眼波微泻。露月华裙子，一般颜色，斗他图画。
玲珑四犯|初拨琵琶，未肯信，知音真个稀少。尽日芳情，萦系玉人怀抱。须待化作杨花，特地过旧家池沼。想绮窗刺绣迟了，半缕茜茸微绕。旧时眉妩贪相恼。到春来为谁浓扫。新归燕子都曾识，不敢教知道。长是倦出绣幕，向梦里重谋一笑。怎得同携手，花阶月地，把愁勾了。
玲珑四犯|白苎艳吭，昭华冰倚，相逢花夜曾款。玉京仙路永，酒盏寻常浅。春风四弦又怨，问东城笑红谁浣。上苑风流，洛阳全盛，回首似天远。成蹊道通攸馆。有宫腰困舞，波语流眄。旧游明月在，梦色时相见。逡巡待理琼瑶报，恨空锁春阴庭院。凭醉遣。无言自芳心未免。
玲珑玉|蓉缺樱残，早添得韵事京华。玻璃沁碗，唤来紫陌双叉。妙手玎珰弄巧，胜肩头鼓打，小担声哗。停车。裁油云隔住玉沙。暗想槐薰倦午，正窗闲雪藕，鼎怯煎茶。碎响玲珑，问惊回好梦谁家。屏间珠喉轻和，有多少铃圆磬彻，低唱消他。晚香冷，伴清吟深巷卖花。
玲珑玉|飞絮漫天，掩纸阁坐到宵深。狞飙U紧，萧萧竹也难任。半晌擦檐搔瓦，与丁东铁马，并作清音。寒侵。怪玉楼，冻和不禁。多少空江征棹，料征人衣碎，煮酒孤斟。万玉腾糅，正四垂阴霰沉沉。听取洒篷声脆，定触拨前端离绪，感慨遥吟。吟未已，还理弦弹付蜀琴。
珠帘卷|东堂畔，晓风吹。轻燕澹粉迷离。垂柳摇摇无绪，闲扶墙外枝。远路春光晼晚，残宵梦语依稀。争唱渡头桃叶，浑不解，寄相思。
琐窗寒|小院灯深，空廊月黯，笛声风外。寻踪觅影，踏遍苍苔双履。问怎生参尽枯禅，悲来一昔柔肠碎。只庄严法相，瓶枝相对，凄凉灵几。长是。伤离意。共摇荡平湖，旧时烟水。西归乘苇，汝自轻抛尘滓。忍教他孤妹病中，炉香永爇心头泪。怕芳魂化鹤归来，愁绪仍难理。
琐窗寒|云母笼烟，颇黎冱碧，万花谁剪。灯痕一豆，咫尺桃源惊看。悄无声洞天雾迷，琼楼乍向吟边幻。望白云生处，千林寂寂，数峰清远。梁苑。追寻遍。伴一缕幽魂，半宵昏眼。玉虚仙渺，冉冉银霞流转。渐熹微夜阑梦回，丹晖暗上西窗暖。奈香消点滴流澌，冷抱和冰浣。
琐窗寒|醉起无聊，余寒未息，懒窥朱户。花飞向晚，更洒一天灵雨。想西城去年燕来，对人也作缠绵语。奈水乡久客，难寻幽梦，自怜羁旅。春暮。闲行处。记茜袖琼枚，个人十五。红颜易老，换了当时鸳侣。感飘零空数岁华，短歌怨曲还念否。算浇愁但有松醪，尽日开尊俎。
琐窗寒|云浦苍寒，烟堤幕翠，旧痕新涨。春愁十里，冉冉碧丝摇荡。记登临少年思豪，唾壶击玉歌清壮。到如今梦里，秋风鸿阵，晚波渔唱。惆怅。重来处，望画舫天边，辔丝原上。山阴秀句，付与一声云响。正东湖谁家柳下，午阴漠漠人荡桨。最堪怜白发周郎，为江山自赏。
琐窗寒|乍暖晴云，初销瑞雪，异花新见。梅英渐少，幽独却增烦惋。报荒庚园坼素葩，胆瓶位置愁心展。喜嘉名肇锡，侪兰齐玉，小歌芳畹。凝盼。谁堪换。任翠翠红红，占香琼苑。东风尚早，漫叹江乡来晚。祇清芬待谁共怜，雨笼露浥幽怀远。更烦他玉佩凌波，共说华年怨。
琐窗寒|泪尾弹潮，眉心拥岫，短篷江上。红桥画舫，曾听杜娘秋唱。到而今青衫未干，盟鸥学得飘零样。似小楼听雨，残筝短烛，梦昏罗帐。事往。成惆怅。又换了年时，卖花门巷。苹洲打桨，剩有冷鸳堪傍。那知人吹瘦玉箫，情天老去秋无恙。但舞枫一叶题红，带愁遮断港。
琐窗寒|殢酒寒宵，扶酲索步，小梅幽院。谁知怨抑，隐约恨深颦浅。最怜他茗柯睡沈，绿天似幄愁如线。恁横斜瘦影，冰纹红翳，尚萦蜗篆。清怨。年芳变。怕玉骨禁寒，病蕉轻剪。罗浮蝶梦，已入何郎诗卷。伫盈盈藐姑夜来，翠禽并语春讯展。甚春风不管人愁，又上春人面。
琐窗寒|水泛荷钱，风明榴火，楝花开罢。嘉园绿暗，莫问流莺声价。甚因由，低屋短檐，燕归不再依王谢。又时晴乍暗，横塘UU，势成歌骂。新夏，堪吟写。对碧树云天，青溪田社。醇醪款段，有铗何须弹打。待招来，诗侣酒徒，红云共宴西厢下。但怜伊，一队游蜂，逐逐穿香罅。
琐窗寒|此地当年，萧娘妆阁，绿窗幽靓。伤春情思，正日暖人微病。捻花枝悄近罗衣，眉峰送语烟难定。掩屏风六幅，看他縆额，安黄端正。那更人别后，冷落旧妆楼，温家玉镜。无端又上，银蒜零星还剩。只从前箫局桃笙，看来不似今朝景。便化为玉剪重来，还认红香径。
琐窗寒|积雨缄愁，飘风咽恨。小窗人愠。宵灯影里，苦忆旧时云鬓。黯销凝，酣舞醉歌，斜阳芳草余春尽。剩而今寥落，人情冷澹，软红劳困。幽愤。情难稳。正满目苍凉，寸心似烬。回风引逗，梦到天涯无分。醉花间，桃李自春，几经回首成一哂。赋归欤，何处清风，传得鸿边信。
琐窗寒|禁烛飞烟，东风插柳，万家千户。梨花院落，数点弄晴纤雨。傍秋千红云半湿，画帘燕子商春语。数十年南北，西湖倦客，曲江行旅。日暮。花深处。对修竹弹棋，戏评格五。携尊共约，诗酒云朋月侣。念旧游九陌香尘，倡条冶叶还在否。踏青归，醉宿兰舟，枕藉黄金俎。
琐窗寒|冻粉桥扉，无人倚笛，小梅开了。青禽漫语，望眼渐迷仙岛。奈屏山正余梦寒，几曾似蝶将花绕。念酒垆倦客，郁金堂路，近来稀到。谁料。添凄悄。又昨夜东风，故人江表。闲愁拚忍，瘦尽琼枝无报。怎禁他山驿水邮，一枝未折春自好。赚啼绡算有珍珠，镇日钗尘扫。
琐窗寒|听雨沽春，题花卜夜，胜游曾几。书传雁羽，有约玉箫同倚。踏松阴依然断肠，素弦一昔牙琴碎。过招提倦旅，当时灯晕，尚飘红穗。谁寄。相思意。但絮影埋香，酒痕吹水。秋坟怨语，凄入女媭砧里。话伤心孤雏未将，纸钱那觅空燕垒。判今生尘面西风，为君持泪洗。
琵琶仙|无主东风，问何事努力栽花裁叶。烟外一抹斜阳，盈盈黯愁绝。纷照燕支万斛，等闲付妒芳啼鴂。粥鼓禅房，风铃坏塔，幽怨能说。算纤手攀折多情，待归去依依玩芳节。佳约觉来如梦，又榆钱飞荚。和泪送繁枝过雨，料落英软舞红雪。想见崔护当年，断肠轻别。
琵琶仙|烟雨垂虹，是谁剪半幅吴江澄碧。沙际低拂杨丝，悠悠送兰楫。声渐远琼箫旧曲，漫怀感小红行迹。劫里花飞，吟边酒绿，惆怅何极。念千载残石空存，向荒渚无人问岑寂。唯有一滩鸥鹭，舞当时风色。犹为此骚痕梦影，费笔端尔许心力。相见他日灯前，素缣还湿。
琵琶仙|莺燕还啼，婉声里却道春归消息。阡陌颜老红微，重逢不相识。谁卸了浓妆淡抹，换描作别离愁色。柳眼桃腮，随春嫁远，何处相觅。剩怜客，离酒频斟，独孤处浇肠饮空寂。收拾者般滋味。付残笺衰笔。凭小字流连旧梦，许得寻往日痕迹。怎奈愁绪飘摇，乱飞云极。
琵琶仙|难耐深寒，看烟水掩没关河山塔。吹冷千里繁华，西来肃风飒。装点到尘埃古道，却今昔一番闲踏。魏晋残碑，明清帝阙，谁说前业？便依约重听功歌，也当是成灰后馀劫。何况往来红日，已天中承乏。惟草木春秋自解，不必人告令王法。作尽浓翠深黄，用心回答。
琵琶仙|乌桕村边，酒旗飐画出江南风色。回首野渡荒寒，麋湖冻澄碧。乡梦远银鲈脍玉，甚长绊季鹰词客。雪浣征衣，云停旧约，难破凄寂。又何用草檄从戎，正书报甘泉马蹄疾。且喜隔年春到，有梅花消息。归去好红炉纸阁，与故人共醉良夕。忍听哀角飞霜，暮愁千驿。
琵琶仙|鹅岭千重，李园好共约嬉春裙屐。迢递飞阁登临，留题诉情臆。尘梦醒芳华换目，但遗础藓垂荒碧。谷底幽兰，尊前艳曲，都是陈迹。最怊怅鶗鴂先鸣，顿回感江南倦游客。遥想匣缄鸾镜，老飞琼颜色。谁为写当年画稿，似玉人伴我栖息。忍令飘泊余生，又成轻掷。
琵琶仙|微月黄昏，又恰是小院青桐如玉。门外芳草成烟，笼灯照香毂。刚办得生衣小扇，趁花底茗香初熟。镜里铅颦，襟边碧唾，前梦应续。玉阶畔多少芳心，有一抹朱弦破幽独。都把明妃清怨，付春风一曲。看满眼花光做泪，甚杜郎旧鬓犹绿。惟仗祓恨清樽，照妆银烛。
琵琶仙|波外虹垂，桨声远漫说当时深约。天半谁擪红箫，扁舟渡头泊。舒倦眄崖高径仄，黛痕浅小山如削。月满桥东，香凝槛曲，空恁孤酌。望银浦灵鹊群飞，羡牛女千年梦犹昨。休倚绿陂低唱，恐凋残莲萼。星坠雨风摇鬓影，唤玉人，撚柳轻掠。祗恨词魄难招，四轮生角。
琵琶仙|碧海年年，试问取冰轮为谁圆缺？吹到一片秋香，清辉了如雪。愁中看好天良夜，知道尽成悲咽。只影而今，那堪重对，旧时明月。花径里戏捉迷藏，曾惹下萧萧井梧叶。记否轻纨小扇，又几番凉热。只落得填膺百感，总茫茫不关离别。一任紫玉无情，夜寒吹裂。
琵琶仙|江表春寒，已迟了四月蔷薇消息。轻燕低蹴，筝弦飞花趁离席。惊夜雨鹃声正恶。又千里野云愁织。酹酒关河，驱车岁月，乡路休觅。待重话韦曲清游，叹尘海苍茫鬓毛白。颠倒百年心，有归帆知得。鸥鹭少溪山更远，问一生几两游屐。也但灯夕翻书，梦君颜色。
瑞云浓|睽离谩久，年华谁信曾换。依旧当时似花面。幽欢小会，记永夜杯行无算。醉里屡忘归，任虚檐月转。能变新声，随语意悲欢感怨。可更馀音寄羌管。倦游江浙，问似伊阿谁曾见。度已无肠，为伊可断。
瑞云浓慢|短冈似喟，片云如嚏，蝉唱满羁深树。仰天挹日，写咄构空，束茅蘸水又住。垂丝弄碧，曰得钓是处维鲂及U。待草笺问枯鱼涕泗，也未分付。浪其讴，风且舞。一江月为我倾芳醑。竹敲青梦，窗割紫氛，墨迹忽疑腾翥。炎灰劫后，算斯时吟痕在否。恰夜阑洒孤伫披襟，两三点雨。
瑞鹤仙|座中谁绿鬓，借酒上颜红，暂生潮润。回顾事犹近，算枉抛心力，空能传恨。斜阳隐隐，看又送轻帆去稳。怕行程羁旅江南，误了几番芳信。休问。梅花无恙，笑我全非，十年前俊。柔肠寸寸，愁未了，意难尽。奈徘徊双影，片时相对，梦似罗浮易醒。盼归来勒住春风，北技未损。
瑞鹤仙|琼台凋鹤羽。念万种凄凉，小窗倦旅。秋风无处所。折一枝钗玉，燕随秋去。双飞俊侣。早碧化鲸飙鲎雨。更间关千里征程，还恐旧巢难住。凝伫。思亲一夜，掩泪相看，白云红树。愁题秀句。清镜里，断肠谱。羡轻裘叔子，朱弦彩笔，争识旧家风度。忆春晖长似依依，膝前絮语。
瑞鹤仙|垂杨相掩映。讶红争人面，名标露井。秾华耐凄冷。又清明到了，东风吹醒。蒸霞灿锦。更谁参三生悟境。一任它遍野漫山，指点春光千顷。回省。紫陌红尘，断岸疏篱，飘零是恁。香梦怯，仙路永。怅青鸾信杳，飞琼何处，难记瑶池风景。最销魂临水亭亭，夕阳描影。
瑞鹤仙|桃花开也未，有酥雨微晴，烂熏春醉。何须倾绿蚁，弄嫩柳莺背。黄醅香腻，彩衣新试，更昨岁兰开双穗。此芳辰不乐，何如尘世，原同儿戏。曾记牡丹月下，琴轩春早，笑歌声沸。年华弹指，渐两鬓，霜华缀。看江山，一晌蜃楼闪烁，烟波杳霭无际。只壶公壸里，韶光一色，彤云多丽。
瑞鹤仙|前游休更记，便珠灯飘梦，歌云扶醉。多时已无味。况高楼四面，悲笳吹起。闲愁倦理，纵伤春都妨刻意。到银荷蜡炬成灰，始信泪花空费。还是，楝风梅雨，不似江南，旧时天气。阑干近水，看一点露萤坠。换单衫小扇，尘箱断锁，重检残罗剩绮。料流波不过横塘，尺书漫寄。
瑞鹤仙|东风寒乍暖。正长街终日，飞絮零乱。柔条自轻款。笑生涯偏负，好春过半，乡心渐远。渺新阴迷蒙望眼。任残鹃啼彻清明，不管湿红千片。还见，灯飘珠箔，雨隔红楼，燕迷深院。银屏梦短。谁念我，病怀倦。怕年芳随水，明朝窥镜，两鬓吴霜又满。抚空尊，寂寞杯盘，故家味浅。
瑞鹤仙|武陵溪上看，睹阆苑瑶台，应是花绽。风流世间罕。喷清香鲜异，紫芝相间。东君不管。更别有长春手段。向无为树上芬芳，光彩日常呈现。堪献。玄元根本，锦绣枝梢，是谁亲见。何方贵显。金莲会，任舒展。这天生雅艳，一种琼英，只许神仙作伴。若诸人，采得归来，玉京赏玩。
瑞鹤仙|劫灰吟未了。正庾郎萧瑟，江关秋老。寒枝夜乌绕。况相逢南雁，诉将怀抱。风烟坐啸。满奚囊愁缣恨草。盻春回节物关情，漫惜冻杯倾倒。闻道。承平追溯，四印高斋，擘笺摛藻。音沉韵杳。黄垆畔记曾到。话春明前事，荒驼残陌，凭续梦余后稿。怕听它暮雨吴沤，断肠苦调。
瑞鹤仙|今城山寺古。正屏风转角，碧岩嵌处。交流会南浦。似苕苕伊阙，洛川门户。禅家掌故，问唐年伽蓝记否。幸知二佛香龛，宋史盛传甘露。荒坞。乡儒设塾，村妪祈男，白头僧住。秋边画谱。立斜照郭熙树。记清时吟望，花宫信梵，曾听伤春杜宇。到如今黄叶西陂，破楼夜雨。
瑞鹤仙|见兰枯菊悴。□寂寞，天与春风来至。梅梢弄晴蕊。似于人，装点十分和气。吴头楚尾。听民谣欢声鼎沸。总扶携□手，嬉游鼓腹，顿忘愁悴。谁比。承流宣化，问俗观风，一时双美。笙歌宴启。交酬献，尽沈醉。□□□，行看宸庭同拜，归向天街并辔。对西湖把酒，应须共谈旧治。
瑞鹤仙|茶山门弟子。比第二名泉，镜湖清弥。诗情澹烟水。叹平生踪迹，干戈云沸。农尘未洗。榜吴艭峨岷万里。候烽明大散关头，唤起渡河心事。堪记。淮湄寒雨，乍试英啼，正看天醉。迁延暮齿。收京咏，总虚费。便年年家祭，伤心北望，斜日虞渊自坠。只毫端吐气如虹，永留故纸。
瑞鹤仙|乱云生古峤。记旧游惟怕，秋光不早。人生断肠草。叹如今摇落，暗惊怀抱。谁临晚眺。吹台高霜歌缥缈。想西风此处留情，肯著故人衰帽。闻道。萸香西市，酒熟东邻，浣花人老。金鞭騕袅。追吟赋，倩年少。想重来新雁，伤心湖上，销减红深翠窈。小楼寒睡起无聊，半帘晚照。
瑞鹤仙|向阳看未足。更露立阑干，日高人独。江空佩鸣玉。问烟鬟霞脸，为谁膏沐。情闲景淑。嫁东风无媒自卜。凤台高，贪伴吹笙，惊下九天霜鹄。红蹙。花开不到，杜老溪庄，已公茅屋。山城水国。欢易断，梦难续。记年时马上，人酣花醉，乐奏开元旧曲。夜归来，驾锦漫天，绛纱万烛。
瑞鹤仙|故庐元负郭。爱树色参差，湖光渺漠。楼危万山落。俯阑干十二，亸檐飞角。花娇柳弱。映轻黄浅黛依约。与沙鸥共结新盟，伴我醉眠醒酌。萧散云根石上，瀹茗松泉，注书芸阁。莺窥燕幕。檐外竹圃中药。念耕烟钓雪，已成活计，一任风波自恶。但无心万事由天，梦中更乐。
瑞鹤仙|是花堪爱惜。谢天教花信添花颜色。花红衬花碧。灿朝阳花露，鲛珠频滴。花光的皪。映花下□茵百尺。趁花时，手捻花枝，饱嗅此花消息。常恐，一番花褪，失了花容，怎生寻觅。花神效力。将花貌，尽留得。更移花并植，仙家玉圃，不许花阴过隙。向花前，长把蕉花，为花主席。
瑞鹤仙|江南秋欲遍。正莼际鲈分，酒边螯荐。青林雁霜浅。问风流何事，试华偏晚。凌波步远。误池馆薰风笑宴。梦回时，细剪荷衣，尚倚半酣妆面。深院。绮霞低映，步障横陈，暮天慵倦。无言笑倩。尊前恨，仗谁遣。似重来鹤驭，锦城依旧，无复仙风宛转。念疏星澹月，长眉甚时再见。
瑞鹤仙|记单衣换却。乘晚醉巷曲，斜阳抹角。秋关扣方觉。转屑梯欹槛，呼尊重酌。吟商鬓薄。对暝蝉如话旧约。傍闲坊树杪何处，粉香惯度珠箔。事往，刘郎黯省，劫甚昆池，歌终淮泊。惊飙又作。颓巢燕，且寻幕。叹怀沙有赋，无归招汝，归来谁慰落寞。任鹿川暂托惟倚，箪瓢自乐。
瑞鹤仙|淡春来几夕？正漠漠元宵，雨和风淅。家山问何国？许飘零檐角，伴人孤僻？已应恻恻，更彩花嫣然映织。看游人眉目惊挑，指点满天疏密。休忆。残梧缓点，可是清凉，旧年遗泣？小衾梦窄，怎容纳半生凄戚？便纵能送得花开花落，岂解青春消息？但人间，尚听年年，远鞭紧急。
瑞鹤仙|玉霜生穗也。渺洲云翠痕，雁绳低也。层帘四垂也。锦堂寒早近，开炉时也。香风递也。是东篱花深处也。料此花伴我仙翁，未肯放秋归也。嬉也。缯波稳舫，镜月危楼，釂琼浆也。笼莺睡也。红妆旋舞衣也。待纱灯客散，纱窗日上，便是严凝序也。换青毡小帐围春，又还醉也。
瑞鹤仙|昔游思后苑。记天上月圆，人间月半。六街笑声满。看火蛾金茧，春城飞遍。琳宫琼观，随处挂鳌山灯烂。最销魂深巷残更，小颤门边双钏。休羡。无多胜景，有限芳辰，不堪追玩。红篝熏暖，和衣卧，谁低唤。怪流光一去，钿车罗帕，吹煞东风不转。只玉梅梢上冰轮，依然相见。
瑞鹤仙|百年过半也。怅壮心零落，鬓星星也。风儿渐凉也。近中秋月儿，又初生也。田园暇也。矍铄哉是翁也。记当时，弧矢垂门，孤负四方志也。休也。牙签插架，玉帐持麾，总成非也。浮生梦也。皇皇欲奚为也。趁身闲随分粗衣淡饭，一笑又何妨也。问神仙，底处蓬莱，醉乡是也。
瑞鹤仙|倚阑观四远。近有客登临，故相磨难。山形欠舒展。小峰峦云树，晦明更变。江淮楚甸。又何曾分明在眼。但临深自觉身高，未可便名博见。休辨。吾心乐处，不要他人，共同称善。痴儿浅浅。因他谩说一遍。问还知宴坐，回光收视，大地河山尽现。待于中会得些时，举觞奉劝。
瑞鹤仙|渐垂杨碍月，惊梦醒日暮，飘风弗弗。春心共花发。怨东皇仍吝芳菲佳节。凭阑意怯。剩悄寒偷犯嫩叶。是韶光负汝，刚展露桃，枉惹狂蝶。独向天涯陨涕，揽镜慵看，几添华发。啼鹃迸血。迷归路，罥荒葛。念家山可有，飞云传意，腥埃何计尽拨。任人寰换劫。莺语啭来自滑。
瑞鹤仙|熔金高阁束。叹甚事空怜，星星铜绿。一声震云豁。料潮沉碎月，陵崩嘉木。悄寒逼竹。暮霜起幽人怨独。道黄沙远漠惶惶，相与漫疑遗腹。清浊。铿锵裂耳，U鞳惊心，若奔雷倏。愁消万斛。知师旷，全无欲。忆烟帆楼上，江枫桥底，曾怕禅声急促。寄苍然秋雨丁宁，闻堪警俗。
瑞鹧鸪|一痕月色挂帘栊。梅影斜斜小院中。狂醉有心窥粉面，梦魂无处避香风。愁来梦楚三千里，人在巫山十二重。咫尺蓝桥无处问，玉箫声断楚山空。
瑞鹧鸪|人人学道慕腥膻。嗜酒迷花罪孽缠。心慕腥膻伤物命，意生贪爱损根源。唯论药术矜能解，岂信金科秘妙玄。如悟本空休歇去，一齐放下学修仙。
瑞鹧鸪|昔日人言拾菜郎。根荄菜甲总盈筐。春夏秋冬闲不得，温炎凉冷镇长忙。今日予言截彩郎。能为斡运做经商。愿静一心休作用，好将四季细消详。
瑞鹧鸪|修行频剔性中灯。照破从来暗里昏。物物头头休染著，昏昏默默绝言论。超凡入圣非由我，地狱天堂总在君。唯有一条真正路，居常牢闭四城门。
瑞鹧鸪|我咱别有赤穷穷。物物俱无事事通。清里清来全寂阒，闲中闲至住虚空。能邀迥照堪亲日，会捉轻飙便害风。此际黑云何处去，莹照衮出一团红。
瑞鹧鸪|莫言容易做修持。损损存存恐碍违。两饭虑频侵道友，一钱外恐损希夷。众中戒口忘矜俊，独坐防心断骋驰。十二时中常返照，犹疑暗察有无私。
瑞鹧鸪|吴会风流。人烟好，高下水际山头。瑶台绛阙，依约蓬丘。万井千闾富庶，雄压十三州。触处青娥画舸，红粉朱楼。方面委元侯。致讼简时丰，继日欢游。襦温裤暖，已扇民讴。旦暮锋车命驾，重整济川舟。当恁时，沙堤路稳，归去难留。
瑞鹧鸪|为何不倦写诗词。这个明因只自知。一笔书开真正觉，三田般过的端慈。回光返照缘观景，固蒂深根恰及时。密锁玄机牢闭户，唤来便去赴瑶池。
瑞鹧鸪|一横嘉景日常新。古柏森森四季春。福地清高稀俗事，名坛时复会仙宾。人人尽喜生中国，户户虔心敬上真。唯愿诸公皆省悟，同登无漏出红尘。
瑞鹧鸪|地仙中仙与天仙。认得三田月正圆。自己若能施笑面，那人未肯便兴拳。撇U弄脚虚粘地，猛烈回头合上天。若被利名牵绊住，十分失了好因缘。
瑞鹧鸪|山侗八愿报师恩。返覆阴阳仗炼烹。火降水升抛雪浪，龙吟虎啸发雷声。玉炉瑞雪重重结，金鼎祥光霭霭生。无价丹成无老死，长生路上法身轻。
瑞鹧鸪|山侗四愿报师恩。天地收来入宝瓶。日月山川添壮观，虎龙婴姹得安宁。清轻浊重阴阳正，博厚高明品物灵。赫赤丹成全性命，超然跨鹤过天庭。
瑞鹧鸪|伤时怀抱不胜愁。野水粼粼绿遍洲。满地落花春病酒，一帘明月夜登楼。明眸皓齿人难得，寒食清明事又休。只是鹧鸪三两曲，等闲白了几人头。
瑞鹧鸪|长春景致等长年。不夜乡中永不眠。自在从容除我想，逍遥来往有谁权。唯知物外浑无物，独看天中别有天。五彩霞光长作伴，金花围绕大罗天。
瑞龙吟|金昌路。仍见暗柳低门，丽花飘树。凌波轻别横塘，画船载酒邀春甚处。漫延伫。容易旧宫芳草，翠迷岩户。吴天几日勾留，醉魂未醒，哀鹃又语。应动移居心事，有情山水，销愁歌舞。生恐镜中朱颜，憔悴非故。狂香艳迹，空记缠绵句。休辞为尊前媚眼，沙间联步，送了韶年去。凭高自遣，飘零怨绪，何许讴金缕。人意懒，宵深还闻风雨。后期未及，一川萍絮。
瑞龙吟|晨光曙。遥见□灼文奎，照天心处。峨眉棱上西飞，北魁南极，腾辉灿丽。神皋地。争看碧幢旗戟，蔼然佳气。深深有美堂中，绣帏□幕，笙歌不住。知是元戎初度，玉觥频举，云堤烟市。时听笑声，都人相贺相语。人人说是，活佛生今世。襟怀内严霜莹月，春风秋水。文肃貂蝉贵。南丰学问，文昭节义。若问庄椿岁。堪谁比，清源曾公寿齿。郎君宥府，衮衣荣侍。
瑞龙吟|金陵路。依旧细草侵堤，乱鸦争树。匆匆寒食清明，昼长夜短，春归甚处。晚延伫。双燕旧巢新扫，画帘朱户。垂杨广陌三条，玳梁暗换，衔泥对语。千度旗亭相唤，梦中游冶，花前飞舞。残酒四更醒来，人异今故。谁家画壁，能唱黄河句。烟尘满围棋谢隐，胡床桓步。泪与东流去。为君点检，危肠病绪。玄鬒成丝缕。吟望里，沈沈吴天风雨。后期漫托，一江萍絮。
瑞龙吟|江城路。曾见绀蕊霏花，翠阴笼树。虹桥三尺柔波，画船载酒，东风飏处。漫吟伫。何意梦游重到，旧时庭户。愔愔小阁黄昏，恨烟怨柳，栖鸦对语。前度玉人天远，锦筵箫管，谁家歌舞。还恐望中青山，眉黛非故。红楼绣箔，慵赋闲情句。凭谁问惊鸿倩影，轻鸾纤步。镜里朱颜去。酽寒倦理，鸳机断绪。愁把衰杨缕。芳事晚沈沈瑶华今雨。夜凉雁寂，一襟秋絮。
瑞龙吟|吟香路。重认泪点娟筠，唾痕芳树。依然咫尺天涯，断魂絮影，知他甚处。信音伫。还是坠蛛尘网，半捎窗户。无聊强揩红笺，醉来试倩，流莺寄语。惆怅雕栏犹在，晚花羞眄，垂杨慵舞。应想旧时堂前，巢燕非故。琴心赠别，颠倒闲词句。何曾见珠帏夜悄，银屏微步。佩解人归去。帕罗尚绾，愁丝怨绪。帘底波千缕。空负我西窗秋衾凉雨。话残梦里，一灯谁絮。
瑶华|石华晕墨，笺碧栖麈。黯棠梨香土。灵鹣夙梦，残照里凄断遥山眉妩。会真吟事，等传恨空中，知否。底拂弦唱彻双声，点璧遗憾千古。误人可奈清铜，莫工画蛾眉，须有人妒。蒲东烟月，知画里梦蝶惊鸿何许。翠珉珍重，省旧拍清商无据。罨暮云玉骨青山，费天涯凝伫。
瑶华|春光艳冶。蔼暖风轻，早清明时节。萋萋芳草，料此际绿遍寻春双屐。落梅无数，尽付与笛声呜咽。袅画帘万缕垂杨，只赋天涯离别。断肠忍问流光，奈香满池塘，春水凝碧。燕嗔蝶舞，似伴我共领绮窗凄切。曲阑望久，想到处都无人说。但试取短梦清宵，稳耐几番风月。
瑶华|雪残近陌，压担泥香，记腰镰亲觅。鲜芽破冷，新翠剪几缕冰痕犹湿。厨娘好语，道一信花风先识。伴罽袍公子樽前，恰认稚春颜色。铜街饯腊频番，枉十度春来，芳讯长寂。愁春未醒，惟是有海燕曾传消息。庾郎清瘦，况隽味乡园空隔。但五辛盘底年年，梦绕玉津萋碧。
瑶华|留寒禁暖。暗把春痕，蹙芳园眉妩。绣帘高卷，临碧沼但曳垂杨千缕。篆烟琴韵，尽画阁低回无语。记去年满树幽香，不似这番凄楚。参差双燕还来，看涎尾红襟，都带离绪。萋萋芳草，料遍满昔日王孙行处。香泥易斩，莫更啄江洲蘅杜。消几许庭院黄昏，且下重帘归去。
瑶华|日分蒂影，风合花香，记双栖无力。临波微步，最羡是婀娜一般倾国。玉容相对，任两两苦心同识。试丁宁水佩风裳，休教共争颜色。还是旧日深宫，笑并浴温泉，露薇堪惜。冷香飞处，料不是铜爵二乔游历。西风来也，怕吹动碎云狼藉。谁耐见花底鸳鸯，也学并头溪侧。
瑶华|寒天泼墨，风剪僵云，压高城西北。夜乌声寂，清晓望，门外千岩俱白。四乡春雨，可明岁迟来芳陌。问几村红到梅花，望断灞桥诗客。一筇思踏峨眉，把天地装成，银样仙国。松杉盖顶，邀酒伴，群玉峰头吹笛。燕山风大，想埋尽长安铜狄。叹两层鹤梦都非，冻尽尧年春色。
瑶华|元熙日月。付与苍龙，向南田高揭。之而欲动，孤迥处可奈冥冥风烈。雪凋霜瘁，尚独立不移如铁。消几番今古兴亡，莫问寄奴城阙。世间匠石何人，总材大身闲，愁与谁说。亭皋抚树，远又叹生意无端消歇。过江鲫似，更那补新亭呜咽。剩岁寒老眼枯心，看尽铜驼芜没。
瑶华|云中青凤辇。绰约灵妃，试偷开啼眼。丛丛烟筱，堪截作碧玉苕华仙琯。青峰江上，杳难逢宫眉春展。把御垆金鹧香斑，写入竹枝哀怨。苍梧一抹横云，任倚遍修篁，罗袖寒浅。红兰泫露，还仿佛慢转秋波娇眄。璇宫夜泣，可织得银床冰簟。胜后来宴冷瑶池，苦竹黄云歌遍。
瑶台月|天开景运。记建武中兴，炎刘重盛。明良际会，八表风调雨顺。任一时岳降生申，正千载河清诞圣。祥云拥，流霞映。飞仙拱，魁星炯。佳应是师真毓瑞，人天交庆。蘅薇香满元宵景。耀天目神光如镜。见龙章凤质，降伏群魔归正。禀玄元立教开先，悟至道心空神领。昌元嗣，明真镜。同无有，怡清净。绵永度，三途六道，神仙同证。
瑶台第一层|粉饰楼台银饰地，霏霏烂月光。蔽空天外，鹅毛挥洒，鹤羽回翔。上元镫未上，舞玉龙序闹春王。且凭赏，映吴绫一色，蜀素无疆。辉煌。百花齐放，岭梅先占小池旁。辋川蕉景，山阴晴帖，一样文章。谢庭传秀句，判絮飞赌酌琼浆。耀云裳。试寒消玉帐，炬列牙床。
瑶台第一层|阴极阳升。当律应，黄钟正严凝。昔年此际，素云容裔，瑞气清英。玉衡潜运转，显弧南一曜增明。降仙卿，渐风晴阆苍，月冷蓬瀛。峥嵘。天才富赡，早年名遂与功成。顺天合道，退身养浩，同辈吞声。客中开小宴，会朋俦交错霞觥。醉还醒。表冰姿玉骨，寿占椿龄。
瑶台第一层|暑往寒来，被日月循环进退忙。春秋更变，枯荣迭运，几换风光。人生催促，断送沉腰，皤貌俱尪。至无常，有满籯金玉，救护无方。参详。轮回猛悟，豁开心地养元阳。手搏天地，身生万化，空界游扬。死生挥断，跳出世网真相清凉。道情昌。证三时了了，千古堂堂。
甘州曲|醉霜欹玉两情浓。肤雪腻，鬓云松。星眸微漾脸波融。娇喘下巫峰。鸳帕上，几点试春红。
甘州遍|甘州遍，羌笛又将残。听声寒。黄花碎叶，雕戈铁马，茫茫飞雪满燕山。边角静，戍衣单。红闺万里梦断，都护请生还。雁帛远，风急堕旌竿。望长安。甘泉铙吹，何日达萧关。
甘草子|秋暮。永夜西楼，冷月明窗户。梦破橹声中，忆在松江路。敧枕试寻曾游处。记历历风光堪数。谁与浮家五湖去。尽醉眠秋雨。
甘草子|风雨。飒飒潇潇，卷地收残暑。一叶下廊腰，省识秋来路。低尽碧天凝眸处。更U黮湿云堆絮。蓦忆江南庾郎赋，比断鸿哀否。
甘草子|秋暮。梦醒残蛩，絮语沈香户。黯墨不成书，天远吹笙路。今夜漏回镫昏处。问倦客归程谁数。无限秋心雁将去。付楚天凉雨。
甘草子|春暮。烟锁垂杨，未断清明雨。螺盒数红儿，兰露调云母。闷闷腾腾，慢看风絮。任送暖添寒无绪。十样眉峰遍描许，不似张郎妩。
甘草子|春徙。陟彼南山，截取青苍意。露眼掌中生，种玉琉璃里。沙界缩盈融秋水。是赠我天真风致。故我芜词报君子。勿使殊音旨。
生查子|星火灭还青，灯火零丁几。同泊夜之眸，因果俱忘矣。冬风如是闻，落落菩提子。我已不能思，一缕尘埃起。
生查子|尊前主与宾，欠一还成九。休唱木犀词，预饮黄花酒。开怀今夕同，分手明朝又。不管岁年催，且把馨香嗅。
生查子|桥柱暗索牵，车过将桥掣。桥上妇孺多，相次都沉没。塘深尸满填，波面见浮发。敌前如鼠藏，敌后如狼啜。
生查子|正月到盘洲，解冻东风至。便有浴鸥飞，时见潜鳞起。高柳送青来，春在长林里。绿萼一枝梅，端是花中瑞。
生查子|绿柰匝茱幮，皂角穿萝屋。犀槅钉明螺，眼底分朝旭。沅浦长，淇水曲。处处难追逐。欲见有何由，U蜡成红烛。
生查子|枕倚玉钗长，袜掩金诃小。浅睡海棠春，新浴芙蓉晓。冰肌带玉温，晕起双霞姣。等是众中身，羞缩防君恼。
生查子|楼头月子弯，帘外风姨恶。垂柳搭阑干，飞絮黏池阁。杯知侬意深，酒怕人情薄。不饮泪先流，无语愁难却。
生查子|青帝晓来风，偏傍梅梢紧。未放玉肌开，已觉龙香喷。此意比佳人，争奈非朱粉。惟有许飞琼，风味依稀近。
生查子|少小爱晴云，去住无拘碍。长恨故园桑，不见晨妆海。老大影驱形，日夜无疲惫。偶见水中云，故我仍相待。
生查子|狂花顷刻香，晚蝶缠绵意。天与短因缘，聚散常容易。传唱入离声，恼乱双蛾翠。游子不堪闻，正是衷肠事。
生查子|秋意砌蛩声，秋色梧桐树。种菊一秋花，费此三秋雨。月在秋中老，人向秋中住。一夕不能知，和月双飞去。
生查子|军车只急冲，一似双瞳瞎。万姓共流亡，徒步敢休歇。孕妇触胶轮，如踏鱼U裂。哭声哀震天，血溅槐梢叶。
生查子|舵楼东逝波，鹢首西沈月。何似一心人，自此无期别。犯雾剪江来，打鼓凌晨发。君去骨成尘，我住头如雪。
生查子|青衣抱玉觞，独向苍天哭。天有无情时，历乱双鹅扑。杜鹃啼不休，商陆子难熟。流泪一千年，血迹西台续。
生查子|香暖合欢襦，花落双文枕。娇鸟出房栊，人在梧桐井。小院赌红牙，输却蒲桃锦。学写贝多经，自屑泥金粉。
生查子|家在赤城隈，卿住桃源渡。向晚碧云生，迷却天台路。青鸟不归来，夜夜双星度。花月梦同孤，此恨无人诉。
生查子|相识白云乡，笔下瞻风采。又向菊斋逢，岂必韩阶拜。云外七弦琴，入耳成天籁。忽觉月命中，漱玉依然在。
生查子|郎如陌上尘，妾似堤边絮。相见两悠扬，踪迹无寻处。酒面扑春风，泪眼零秋雨。过了别离时，还解相思否？
生查子|夜夜云气浮，带得香烟湿。万籁本无情，一一秋声入。须臾离合间，应笑儿曹泣。新雨涨鄞江，明日桅樯立。
生查子|寒食不多时，几日东风恶。无绪倦寻芳，闲却秋千索。玉减翠裙交，病怯罗衣薄。不忍卷帘看，寂寞梨花落。
生查子|天生几种香，风味因花见。旖旎透香肌，仿佛飞花片。雨润惜馀熏，烟断犹相恋。不似薄情人，浓淡分深浅。
生查子|一饿忽如天，一饼凭谁画。画得月团团，恰似银霄下。一舞动杨枝，一曲钧天亚。此纸是谁撕，画架袈裟挂。
生查子|彼岸正西风，我侧斜阳紫。何处不苍凉，沉夜将如水。腐草化流萤，光影临秋坠。一瞬似花开，一样开如魅。
生查子|伤春愁见花，教放帘栊下。只是懒梳头，鹦鹉将人骂。远山眉黛多，新样偏难画。守住臂腕砂，玉骨刚盈把。
生查子|春风能几时，柳色看犹浅。胡蝶梦中飞，迹与孤云远。明月照花枝，入夜愁难遣。形影自相怜，不及衔泥燕。
生查子|高人千丈崖，千古储冰雪。六月火云时，一见森毛发。俗人如盗泉，照眼多昏浊。高处挂吾瓢，不饮吾宁渴。
生查子|懒起整妆迟，闷绕栏干遍。经雨小桃枝，零落春风面。钿蝉筝，金雀扇，绣榻凝尘满。只得一丝情，难系郎心转。
生查子|横塘并蒂花，花底双鸳住。香梦莫频惊，越女摇船去。娇云罨麝波，回首相思路。载得月明归，记省鸳栖处。
生查子|晴色入青山，更见飞花晚。不是不登临，自是心情懒。试襞小红笺，与写天涯怨。杜宇一声春，楼下沧波远。
生查子|饥鼠啮衣裳，夜半衣裳哭。久识主人翁，露肘无羞缩。安得尽搜求，褴褛堆吾屋。补缀未劳心，十指甘教秃。
生查子|花雨梦江南，去雁来鸿早。相印两心知，梦也同欢笑。忽叹此生休，世变催人老。老去却相逢，总比相思好。
生查子|纤影傍妆台，滴粉调新水。嫩护玉葱芽，弹落银筝泪。娇小十三年，不解愁滋味。昨夜小阑花，掐破葱痕细。
生查子|画桥杨柳枝，生小成连理。不解作花飞，绕树东风起。郎归如路尘，侬去随流水。今夜梦弹筝，还似朱门里。
生查子|新花上苑枝，枝上娇莺语。日日抱花心，啄破燕脂雨。莺飞莺去时，谁与花为主。守等却飞来，再见花开处。
生查子|十月到盘洲，小小阳春节。晚菊自争妍，谁管人心别。木末簇芙蓉，禁得霜如雪。心赏四时同，不与痴人说。
生查子|花径款残红，风沼萦新皱。有意惜余春，无计消长昼。香醪泻玉洼，瑞脑喷金兽。谁与共温存，寂寞黄昏后。
生查子|好灯能几宵，圆月同清昼。俊侣试春初，良会消寒后。无端六一翁，抚事曾怀旧。枉使断肠词，浪语侵红袖。
生查子|溯水望山行，渐到山深处。未见叶飘萧，但见云来去。去也不思量，来也无言语。忽起一声鸡，露下愁如雨。
生查子|雄姿画麒麟，朽骨分蝼蚁。争似及生前，常为莺花醉。云山静有情，天地宽无际。且放两眉开，万事非人意。
生查子|庭虚任雀喧，院静无人到。回首十年非，赖得知几早。心随香篆销，意与梅花好。万事转头空，一笑吾身老。
生查子|残荷红渐稀，香老词人笔。小立钓丝风，悄倚苹渔笛。雨乍收，凉眷夕。秋梦无痕迹。莫是水萤飞，误认疏星碧。
生查子|微霜发素风，岁月抛人去。啼笑两相违，终日难为语。兰闺静且深，寂寂何能处。昨夜梦中云，不敢成朝雨。
生查子|柏酒与辛盘，共作峥嵘景。为惜岁华流，烛跋炉香冷。红散绮窗梅，翠泻瓷瓯茗。一夜两年人，短鬓双蓬影。
生查子|二月算当归，于今将半夏。谁与醉菖蒲，芍药吹残也。啼鸟宿纱窗，清泪珍珠泻。红豆尽抛残，笑把林禽打。
生查子|去岁别吾庐，正值秋成阵。今岁又秋来，直到秋残尽。落叶似唇红，赴地轻如吻。只在小庐东，惆怅谁来问。
生查子|长宵斗玉龙，共赏迟佳客。坐拥小炉红，卧揽寒衾薄。不见子猷船，空掩戴逵宅。邻院一声鸡，惆怅窗生白，
生查子|八月到盘洲，柳外寒蝉懒。一掬木犀花，泛泛玻璃盏。蟾桂十分明，远近秋毫见。举酒劝嫦娥，长使清光满。
生查子|新年旧燕归，似与羁魂语。不见帐中人，空见相思树。水上觅红县，片片随风去。薄暮欲如何，背泣西窗雨。
生查子|桥壁巨灵开，一线留天罅。直视远峰平，仰测阴崖怕。茧足遍荒山，拟作三U舍。招得老麻姑，掸手群仙下。
生查子|淼淼白苹洲，认得吴兴路。不见水嬉人，密叶青如雨。行春复几时，紫马寻花去。谁有惜春心，寒食随侬住。
生查子|残夜碧天明，月挂梧桐井。小院寂无人，满地芭蕉影。银汉已横斜，独立衣裳冷。不忍负良宵，自煮天池茗。
生查子|兰桡始迓春，馥郁千林翠。春去不回头，没个留春计。梦中犹作云，醒觉腰围细。何处可抛愁，少个人儿替。
生查子|绕宅绿篁幽，半在斜阳里。手扶早归耕，今晚西游记。夫自扫庭除，妻快烧茶水。稚子满村飞，请得芳邻至。
生查子|刺绣在深闺，总是愁滋味。方便借人看，不把帘垂地。弱线手频挑，碧绿青红异。若遣绣鸳鸯，但绣鸳鸯睡。
生查子|晨莺不住啼，故唤愁人起。无力晓妆慵，闲弄荷钱水。欲呼女伴来，斗草花阴里。娇极不成狂，更向屏山倚。
生查子|迟迟春昼长，冉冉东风软。寒食乍晴天，红紫芳菲遍。前峰积翠横，新涨挼蓝远。向晚淡烟迷，一段屏山展。
画堂春|曲尘罗障锦如云。杨家姊妹承恩。蛾眉淡扫最为尊。虢国夫人。望去红围翠绕，擎来舞袖绡裙。随香泊粉尽芳春。根蒂难分。
画堂春|华灯收尽雪初残。踏青还尔游盘。落梅强半已飞翻。刬地春寒。多病故人日远，几时双燕来还。可怜楼上一凭栏。不见长安。
画堂春|闲从绿野睹新堂。翘燃飞阁流黄。花如人海赏孤芳。卸却戎装。宝剑念年飘泊，骅骝当日腾骧。胸中十万甲兵藏。一味安详。
画堂春|摇红画阁影依依。残宵曾伴钗围。靥星眉月两参差。宿燕几曾知。寒粟渐沈金烬暗，花还隐罗帷。春心灰透已多时。有泪祗偷垂。
画堂春|一帘风雨玉钩长。禁烟节似重阳。侍儿偎煖被熏香。强起梳U。柳叶愁萦八字，莲花懒蹴三湘。几回压线剪新裳。长短谁量。
画堂春|几番镜里试新衣，如花如玉如诗。庭前终夜雪飞飞，俏是寒梅。独爱东风颜色，呼红唤绿天涯。冰封万里念春溪，一路芳菲。
画堂春|空笼帘影隔垂杨。梦回芳草池塘。杏花枝上蝶双双。春昼初长。强理云鬟临照，暗弹粉泪沾裳。自怜容艳惜流光。无限思量。
画堂春|黑貂裘敞几多年。一朝领袖文坛。儒生风味只清寒。鬓发将斑。迟暮才沾天禄，高堂已隔重泉。回思往事益心酸。茶水无欢。
画堂春|零星皎皎比圆晶。山中那有知音。梅花开足祝时晴。唤起来禽。描出楼台如洗，扫条门巷相寻。天香瘦影讯伶俜。长笛龙吟。
画堂春|新晴庭院晚香迟。柳梢先有鸦栖。东风特地报花期。吹进帘帏。芳信未来燕子，春寒犹泊罗衣。落梅砌上月痕移。人立多时。
画堂春|纤尘隔断是清溪。阿侬家在桥西。辛夷花落海棠稀。寂寂芳蹊。侵晓日头初上，窗前绿树迷离。一双燕子拂帘低。莫滴芹泥。
画堂春|酿春天气雨霏霏，棉兰有客怀归。故山梅树放新枝，惟有春知！耐冷巡檐有我，寄人远道伊谁？天涯消息，梦里依稀，两鬓成丝！
画堂春|烟凝寒碧楚山秋。夕阳敛尽山头。长江无语向东流。目断归舟。红叶题残旧恨，翠眉蹙破新愁。月明雁字影悠悠。人依西楼。
画堂春|堕鬟初卸拭轻纨。绿云回手重盘。笑郎新沐髻如丸。何日弹冠。半晌劳挼澡豆，几回羞倚阑干。待穿犊鼻好同看。月挂林端。
留客住|国蜗角。计一朝舞人旋袖，楚南天窄，凿空骞槎西域。山移泰岱平处，海塞蓬瀛，浅后终计错。轮台故事，议屯田汉代尚留边略。移民约。脱剑牵牛，操弓徙鳄。井里桑麻，警枕无虞闻柝。传说桃源避世，葛老移家，驱丛罗众雀。僧归寄语沃洲山，莫认护舟深壑。
留春令|断霞低映，小桥流水，一川平远。柳影人家起炊烟，彷佛似江南岸。马上东风吹醉面。问此情谁管。花里清歌酒边情，问何日重相见。
留春令|缓约双纹，绣被私寻，独见香鞋。金荷粟小背妆台，暗处销魂犹在。昔喜春风到日，今愁秋月来时。已抛莲菂见菱丝，心事牵云带水。
留春令|断尘迷径，软红回雾，孤来谁分。已拚今年不看花，一朝赏三春恨。向晚楼头风渐紧。更薄寒难忍。料得临明减红芳，又思往，西园问。
留春令|秀肌丰靥，韵多香足，绿匀红注。剪取东风入金盘，断不买临邛赋。宫锦机中春富裕。劝玉环休妒。等得明朝酒消时，是闲澹雍容处。
番枪子|几番风雨西城陌。不见海棠红梨花白。底事胜赏匆匆，政自天付酒肠窄。更笑老东君人间客。赖有玉管新翻，罗襟醉墨。望中倚阑人如曾识。旧梦回首何堪，故苑春光又陈迹。落尽后庭花春草碧。
番枪子|折冲尊俎谈兵略。还记五湖船，烟波约。东邻有客归来，应讶山翁瘦如鹤。问讯旧玄都，今非昨。当年锦里依稀，青山似削。天地一蘧庐，从栖泊。西园长记前游，乘兴重来看阑药。白首友于情，同忧乐。
番枪子|岁寒归计曾商略。富贵与神仙辜前约。儒冠巳负平生，不羡扬州去骑鹤。蓬鬓老风霜心如昨。惟应郢上高才，风斤惯削。相见向行藏重评泊。无情最是桑榆，那得昌阳引年药。山水有清音同行乐。
疏影|伊人似玉。记黄昏小院，曾伴花宿。不断生香，写入冰丝，高楼漫倚横竹。无端抛却家山去，只梦绕江南江北，有故园仙鹤飞来，说与藐姑愁独。难忘清寒唤起，一枝素手折，簪上鬟绿。薄薄铢衣，短短琴床，冷画两三间屋。霜笳吹到乡心切，又谱出相思新曲。总负它淡月疏窗，印满碧罗十幅。
疏影|怎晴还雨。向碧空牵掣，多少银缕。山后山前，落絮沾英，揉作香泥无数。风姨未免工痴妒，也趁势弄娇搔妩。算春光九十无多，却又趱春先去。转首酴醾事了，纵汀烟草色，绿涨南浦。极目平原，顿减风流，怎忍登楼重赋。江山壮阔须弹压，问甚事阒无人主。便欲嘘满腹牢愁，冲碎一天云雾。
疏影|玉苔比洁。正净无可唾，纤尘俱绝。渡了烟江，涤向冰壶，不与春心争热。幽姿别染眉螺浅，好画取雪蕉同说。峭一枝占断东风，细字陇头书叠。犹忆江南讯早，嫩寒倚翠竹，衫袖轻折。梦冷扬州，吟绕西湖，怎见小窗飞雪。苍苔幺凤迷无影，算一种暗香堪折。待晚来木末遥窥，犹似旧时明月。
疏影|天寒瘦竹。露画棂几眼，三两闲屋。薄暝微茫，碎雪迷离，报思远在空谷。卷帘略识春风面，是谁写折枝横幅。似伴伊冷月吹笙，忍放嫦娥幽独。小隐西村最好，嫩烟四五里，香满山麓。浅立墙阴，淡照波痕，天然缟袂装束。隔花唤起林和靖，问清梦恁时酣足。只夜深翠羽飞来，偷记笛边残曲。
疏影|湘纹敛碧。似柳丝悄挂，风漾无力。巧样玲珑，撩起芳愁，庭外暗红初积。多情鲽影休惊散，记半桁偷窥香舄。又忍教镇日闲垂，误却翠钿消息。凄绝珠尘十里，鬓丝渐减了，欢绪成掷。月样轻盈，虚傍朱楼，隔断年时春色。金波易散珊瑚瘦，怕燕子再来难识。只锦绒牢系相思，试问怎生支得。
疏影|花间小隐。是岁生艳福，修到清影。画里娉婷，镜里容颜，明状一样相映。枝头翠羽啁啾处，正姑射芳魂初醒。待夜深明月飞来，好把前身重证。更喜春风词笔，液池清浅处，刚照容镜。蒋径香浓，仙侣归来，记取阑干同凭。只愁塞北随春去，空望断天涯芳信。向花前携手端详，恰与玉人相称。
疏影|千门委玉。是个人富贵，才隔今宿。冒栋摧檐，都未商量，呼童且伴庭竹。千蹊万径行踪灭，渺不认溪南溪北。问白鸥，此际谁来，短艇钓鱼翁独。偏爱山茶雪里，放红艳数朵，衣素裳绿。兽炭金炉，羔酒金钟，正好笙歌华屋。敲冰煮茗风流衬，念不到有人洄曲。但老农欢笑相呼，麦被喜添全幅。
疏影|芳心一掬。进墨魂栩栩，微逗清馥。密雨惊秋，凉意生毫，萧疏淡扫新绿。灵根似悟风沙苦，早默许知音空谷。看碧街万点红飘，谁似此香贞独。为有幽人胜赏，几曾睡梦里，忘了高躅。试听声声，伏枕吟余，但祝双飞双宿。团圞并结来生愿，更休唱琵琶哀曲。问甚时，抛却歌衫，同把玉镵轻斸。
疏影|风流未歇。向画图省识，神韵清绝。客绪年年，花落花开，天涯岸柳伤别。凭高不识登临意，但惯阅空江风雪。记棹回月黯松陵，定惜小红声咽。尘海沧桑屡换，闹红尚画舸，风调如接。劫外春长，一卷冰绡，冷伴梅边明月。窥帘莫怪清臞甚，为曲怨玉龙吹彻。待梦魂重觅孤山，旧约暗香初发。
疏影|圆冰化月。问是它是我，心事怎说。莫道无双，香玉分明，呼将妙子如活。新妆作意窥侬样，向鬓角秋波斜瞥。笑夜来百种春情，都怕与卿相涉。明是空花一片，画中画不到，如此清绝。错认郎心，触了江头，两两桃根桃叶。梨花湿透真真影，想浴后微遮裙褶。漫等它夜月魂归，放出寸光全摄。
疏影|黄花瘦矣。卷西风一桁，和梦吹起。庭院深深，挂在月明，谁家今夜秋思。明河不隔玲珑望，怕瞒了双星密誓。曳缟衣荡冷琉璃，滴碎凤绡清泪。疑向瑶台路入，把珍珠晓揭，尚带霞气。十二琼扉，瞥见横波，刚近日高梳洗。非烟非雾情无着，浑织就鸳愁如水。待燕归诉与相思，越恁翠沈沈地。
疏影|孤灯相对。万千回转侧，总不成睡。独自烧香，独自关门，却又自己安慰。当初记得曾孤另，也不像这般牵系。向五更时分雨儿，似哭被儿如水。若说轻离轻别，多应自错了，埋怨谁是。思与不思，忘与不忘，只好凭他心里。从前悟得伊家意，止不过要侬憔悴。到而今病染昏沉，也索教人存济。
疏影|采香乍定。被夜来风雨，芳林洗净。嫩叶柔柯，渐觉森沉，装点更饶幽景。烟丝微润蒙茸碧，恰小院藓痕交映。算一年此最佳时，忘却落花凄冷。休道寻春较晚，趁初霁步屧，闲园支径。几树榆槐，几本蕉桐，依约翠云千顷。红楼巳怕珠帘隔，况又是阴阴欲暝。怎奈他不断莺声，碍了倚阑人影。
疏影|花寒夜五。正帘垂簟拂故人愁处。柿叶翻时，空帐孤鸾，酒醒背灯谁语。泪痕验取新正破，便记起妆楼如雨。纵芳樽不减吟笺，总是安仁诗句。况值离群远别，闲居尔有赋，我更羁旅。木末茶烟，双塔松风，两地相思春暮。弄珠九派湖光碧，争得似虹桥低树。认巷边门掩乌衣，燕子飞来飞去。
疏影|春音寂谧。此雪颜所籍，式微残碧。落也依依，枝蔓空花，嶙峋淡影深墨。芳痕辗转沾衣黑，正惘极暝风暝色。飒飒时过雨垂碑，脉脉石凉清白。回望离魂缺缺，约他与暗夜，哀曲重入。旧阙繁芜，旧地繁昌，不得招兮之国。年年冱骨灯昏日，未忘者旭光如一。照世间新露重重，缀了夏蝉双翼。
疏影|萧疏院宇，又西风一霎，绿阴吹去。枝老苔封，林迥云凄，听尽秋声来处。斜阳明灭荒烟锁，剩几叶梢头翻舞。更夜来飞上银蟾，瘦影空阶无数。望里才舒倦眼，只蝉衣冷抱，鸦点昏聚。水曲山崖，偃蹇参差，愁入天涯迟暮。凭谁写幅鹅溪绢，恰几笔倪迂幽趣。正摊书人坐孤根，好伴候蛩吟苦。
疏影|瑶妃怨独。问楚天暮雨，谁会芳躅。今夕凄凉，可许温存，飞近睡里蛾绿。梨云不隔春江水，但莫遣翠禽啼足。怕黄昏一半迷离，照与画屏银烛。谁省佳期早误，酒醒思往事，心上羞触。帘也垂垂，灯也凉凉，人也深深金屋。红珠斗帐红蕤枕，想修到鸳鸯秾福。奈者遭瘦了文园，冷绝晓仙难续。
疏影|罗浮梦径。把湖堤片月，赚出山顶。彩笔携来，写照清波，沉沉鹤睡刚醒。红香勒住春如海，怕玉笛声声吹冷。最羡它十二楼台，合趁词仙双影。怎作天涯萍梗，挂帆待去也，香散孤岭。絮果因缘，草次浮生，总是人天愁境。松花墨沈桃花纸，便有句应无人省。更几时买棹重来，旧约西溪试茗。
疏影|浮生是客。恁暗波换梦，春去无迹。断塔成灰，凄黯斜阳，残莎自弄烟碧。江湖酒醒尘衫冷，只劫后青峰相识。傍竹窗细检珠尘，唤起乱愁难拭。还忆灯宵觅句，水天旧恨满，蟾泪俱滴。一霎颠风，翠羽飞回，误了重阑春色。寒云锁断孤山路，并写入庾郎萧瑟。怕夜来月上空枝，照鬓几星添白。
疏影|琼妃卧月。任素裳瘦损，罗带重结。石径春寒，碧藓参差，相思曾步芳屧。离魂分破东风恨，又梦入水孤云阔。算如今也厌娉婷，带了一痕残雪。犹记冰奁半掩，冷枝画未就，归棹轻折。几度黄昏，忽到窗前，重想故人初别。苍虬欲卷涟漪去，慢蜕却连环香骨。早又是，翠荫蒙茸，不似一枝清绝。
疏影|山阴赋客。怪几番睡起，窗影生白。缥缈仙姝，飞下瑶台，淡伫东风颜色。微霜恰护朦胧月，更漠漠暝烟低隔。恨翠禽啼处惊残，一夜梦云无迹。惟有龙煤解染，数枝入画里，如印溪碧。老树枯苔，玉晕冰圈，满幅寒香狼藉。墨池雪岭春长好，悄不管小楼横笛。怕有人误认真花，欲点晓来妆额。
疏影|天台旧迹，祗乱红几点，愁损归屐。几度空回，篱下梢头，残香误惹蜂翼。当时轻与妖娆别，叹此际芳踪难觅。但晚来，昔日汀州，鹈鴃远啼空碧。曾伴秋千笑语，那时细雨过，绳索犹湿。淇水兰桡，芍药诗笺，入眼都成追忆。可叹缤纷随逝水，剩袅袅江城长笛。且向他，枝上黄鹂，问取异方消息。
疏影|疏檐不碍，渐愔愔一碧，围住窗外。料得高楼，簪鬓香消，凝妆好关眉黛。韶华小劫沧桑感，巧变换绿天花海。唤起它蝶梦惺忪，来认清凉仙界。回首春三二月，飞英荐酒后，佳会难再。如水空庭，选石眠琴，只有斜阳红隘。芭蕉叶嫩蔷薇老，随意任东皇分派。甚恼人梅子黄时，听雨听风无赖。
白苧|过眉山，驻鞭弭，怅怀遗老。嶙嶙洒脱，尚忆高贤清貌。记当筵一篇镫赋赏音蚤。对客彊挥毫，看下笔行行称好。金华殿中，许著词人温峤。不数佗旧家王谢诸年少。谁料。韶光转眴，杖履萧条。琴樽寂寞，残墨零缣都杳。有玉树三株，父书能校。烂羊都尉，说牧豕公卿，盈盈休道。倘使先生，化鹤归来，相逢应笑。贫贱依然，涉历风霜饱。
白雪|空灵者也，天赋此，人间绝色清儿。星月淡燃，箐华袅袅，青瓷梦里初噫。白纱缡。玉璎珞，傲骨冰肌。借时节，幻为千蕊，绚烂坠如飞。轻叩夜壁湛蓝，流金霰瑟，漫依依。种种蝶鳞光影，吾共子相期。终一逝得风之坼，得魇魅之题。故生心翼，将于冷处怀伊。
皂罗特髻|蚁争触战，叹流徙蒸民血填沟壑。蚁争触战，任此生销铄庭槐下。蚁争触战，到斜阳一梦终难觉。蚁争触战，逞霸图王略。谁道蚁争触战，向而今偏恶百千载。蚁争触战，看青史覆辙资嚬噱。蚁争触战，问甚时休却。
相思儿令|春色渐芳菲也，迟日满烟波。正好艳阳时节，争奈落花何。醉来拟恣狂歌。断肠中赢得愁多。不如归傍纱窗，有人重画双蛾。
相思引|暖语红窗体自芬，笑添沉水更氤氲。语香花气，常共夜深闻。一缕轻烟遮不住，剪来银叶衬还薰。炙成心字，双守鹊炉温。
相思引|雁字分飞思不禁。听风听雨梦难寻。露华庭院，灯影照清心。赠我不须长夜饮，感君聊赋短檠吟。荧荧一点，应惜寸光阴。
相思引|谁道花房采蜜脾。剪成黄蜡小花儿。恶嫌朱粉，不肯肖青枝。檀吐暗香兰许韵，月移芳影雪生肌。不妨花蕊，羌笛尽教吹。
相思引|年纪花梢半未谙。柔情先似再眠蚕。偏将串结，珍重叠香函。闲伴夫人同斗草，沉思未敢摘宜男。郎情深浅，还向梦回参。
相思引|蕙子兰孙小样儿。化工簇就寄南枝。笑他兰蕙，虽韵带轻肥。香霭紫檀和雾重，色攒黄蜡界金徽。有人潇洒，插向鬓边宜。
相思引|小阁温和罩异香，天南未换绮罗裳。不知窗外，璧月已昏黄。谁把愁伤新眼目，天教情种冷心肠。大寒过后，想见玉梅妆。
相思引|诗学诗功不厌深。弥纶百代振孤吟。楼观沧海，自写楚骚心。不薄李何缘俊朗，上方朱厉更渊沉。樊南双井，清瑟和瑶琴。
相思引|曾蹑姑苏城上台。好山知有好人来。几回徙倚，月里暮云开。闲倚和风千步柳，倦临残雪一枝梅。暖香高烛，翻动道人灰。
相见欢|一弯月挂危楼。似藏钩。醉里不知黄叶报新秋。征鸿断。归云乱。远峰愁。愁见绿杨凝恨在江头。
相见欢|新来愁恨无端。菊丛残。满地夕阳黄叶暮鸦天。浮生事。歌垂泪。酒开颜。好是春花秋月自年年。
相见欢|灵槎横渡银河，叩舷歌。足下微尘一粒是娑婆！星作舰，光为剑，战天魔。云外飞星如雨电如罗！
相见欢|西楼一夜潺潺。玉炉残。只有杏花同度五更寒。春潮长。空凝望。木兰船。不信归期锦字更开看。
相见欢|U丝遮断西栏。雨声残。争信杏花开过尚春寒。银筝曲。繁弦促。不堪弹。蓦见书梁归燕絮新欢。
相见欢|叶间谁缀金丸。一攒攒。只为高枝临水，摘来难。风雨过。还自堕。试拈看。怕似江南梅子，一般酸。
相见欢|阶前云补苍苔。衬花开。窈窕朱阑碧户似天台。山一带。水一派。足徘徊。满目画耶诗也费安排。
相见欢|含情莫更登楼。水东流。望断垂杨如梦损帘钩。千不是。是无计。去难留。赢得一生幽恨百回头。
相见欢|光阴老却棋枰。锁江城。何处霜砧敲一两三声。魂欲堕，星欲小，隔天明。恼乱不堪离别万般情。
相见欢|一丝秋入雕梁。燕双双。蓦地庭梧已做，十分凉。楚竹簟。越罗扇。漫思量。咫尺画栏西畔，是斜阳。
相见欢|十年湖海扁舟。几多愁。白发青灯今夜不宜秋。中庭树。空阶雨。思悠悠。寂寞一生心事五更头。
相见欢|斜阳一抹余红。别匆匆。料峭罗衾天末起秋风。卿挥泪。侬该醉。那时重。燕自西飞无奈百劳东。
相见欢|湖天懒放新晴。晓阴轻。逗得薄寒吹彻玉楼笙。数风信，清明近，怕丁宁。著意雨丝烟柳困雏莺。
相见欢|雨来江涨波浑。没沙痕。淹过竹桥莎径到柴门。孤烟起。千树里。几家村。牛背一声长笛报黄昏。
相见欢|含晖亭下春风。锦云丛。临到开时别去，苦匆匆。人乍到。花已老。酒瓶空。惟有一溪流水，照诗翁。
相见欢|离人怕上层楼。摘帘钩。可是三春风雨似深秋。肠欲断。绪先乱。许多愁。不尽无情心事锁眉头。
相见欢|湖边竹树玲珑。不玲珑。可惜一春烟雨太溟蒙。水痕蘸，晴光转，更惺忪。错把半江云气剪吴淞。
相见欢|人前忍说当年，梦犹寒，谁遣沉沉雾瘴锁庐山？平生愿，识公面，听雄谈。长忆羊山秋色胜春妍。
相见欢|幽愁诉与谁同。小园中。耐得花开愁雨又愁风。春虽去。教鹃语。莫匆匆。多少残英犹恋夕阳红。
相见欢|春愁直上遥山。绣帘间。赢得蛾眉宫样月儿弯。云和雨，烟和雾，一般般。可恨红尘遮得断人间。
相见欢|雨馀风露凄然。月流天。还是年时今夜照关山。收别泪。持杯起。问婵娟。问我扁舟流荡几时还。
相见欢|风声昨夜潮头。钓筒收。谁唤彩云明月下莲舟。笙歌送。都如梦。几曾留。唯有一川鱼鸟替人愁。
相见欢|巡檐却皱眉头。乱乡愁。劝酒琼妃相送玉京游。溪边月。枝边雪。思悠悠。好载一船诗兴过扬州。
相见欢|江头又见新秋。几多愁。塞草连天何处是神州。英雄恨，古今泪，水东流。惟有渔竿明月上瓜洲。
相见欢|夜阑玉篆香消。漏声遥。独自钩帘新月上花梢。乡梦断。春灯暗。正无聊。闲叠红笺小字赋樱桃。
相见欢|去来来去匆匆，可怜侬。惆怅谢家明月小亭中。何处见，谁为辨，梦无踪。那得燕儿衔出一春红。
相见欢|卧听檐铁丁东。夜来风。料是明朝无处觅残红。灯烬暗。衾未展。恨重重。难到春宵常是倚熏笼。
相见欢|壮怀欲问天公。恨无穷。萧瑟暮年词赋为愁工。秋来聚。今何去。信难通。可是脚跟无线转如蓬。
相见欢|年年地角天涯。各分飞。心事除非天外有天知。长醉梦，频起视，夜何其。九死一生怎得个归时。
相见欢|吟蛩作尽秋声。月西沈。凄断馀香残梦下层城。人不见。屏空掩。数残更。还自搴帷独坐看青灯。
相见欢|高楼几曲阑干。雁飞还。日暮碧云无际锦书残。天涯路，休回顾，万重山。自古画屏风上有征鞍。
相见欢|垂杨阴里桥红。乍相逢。多谢沟边流水柳边风。曾记得。春波绿。照惊鸿。一霎伯劳飞燕各西东。
眉妩|剩三分清影，一缕寒光，还又淡河汉。不改如钩样，低低挂，更阑人静深院。为谁意懒。叹素娥消减无限。也应恋三五团圆好，奈容易更换。闲算。重重离怨。想柳郎当日，曾妙词翰。料得冰魂去，垂杨外，晓风一样吹远。旧情未断。待再圆休更剖散。便莫问盈亏，同一拜了心愿。
眉妩|又光风转蕙，暖水生苹，春意满南浦。一片销魂地，斜阳澹，青青千里何许。绿芜细雨。把翠泥平野重补。隔杨柳望不分明里，连天远云树。欲问王孙前度。怅画楼人去，遮断归路。薶玉春山外，红根小香坟三尺深护，拔心最苦。化泪痕斑染荃土。莫蝴蝶飞来，烟梦乱壤群舞。
眉妩|甚茅檐竹坞，磐口孤芳，树树酣晴雪。翻疑是藐姑射仙人，道妆殊别。弄寒愁绝。剩檀心半点犹热。间经历破腊几风信，玉吹律时节。年例。风光先占。知隔墙冻艳，早传消息。带些些秋怨，又带得，些些酴醾春色。垂垂白发。惯句引探奇吟客。偏梦里相逢，索句伫残黄月。
眉妩|记穷中载酒，客里看花，寥落未堪语。小梦萦秋被，华胥路，遥遥一枕何许。无根萍絮，又此番随水来住。但辜负，半壁斜阳老，胜游久无主。犹念，愁人怨蝶，向槐阴独梦，台畔双舞。千古伤心事，功名外，尚有痴呆儿女。残风败雨。问甚时花记前度。便兴废重题，都收入锦囊去。
看花回|画楼三面空旷，练净沙洁。万树媚红怨碧，带缕缕情丝，闲处萦结。莺程燕路，薄暝生烟芳草滑。看落照碎作黄尘，乱山蒸翠雨初绝。才过了元宵一月。渐逼近春分时节。一半韶光送却，早一半离愁，做弄华发。凭高望远，心与江流应九折。拍垂杨又飞絮，重赋天涯别。
看花回|草草庖厨着意莹。盘盎寒生。携锄种菜荒田，认桂枝量记窗棱。少年无赖事，回首分明。老觉岩阿有旧盟。鹤友猿朋。移泉烹荈收黄叶，好商量画意诗情。往来新认识，有个黄莺。
真珠帘|飞鸿瞥影回头渺。堪惆怅两事升平年少。春色半阑珊，况影形相吊。面目须眉无一是，更剩得无聊怀抱。壶小。对茶烟禅榻，契结昏晓。偶尔裙屐追随，借词牌杯酒，涂雕枯槁。问字半亭，虚守太元残草。海澨红桑经怕看，敢醉心安期仙枣。休笑。任老去文园，人求遗稿。
真珠帘|艳阳画出三春景。漾空蒙，几缕春魂犹凝。摇曳絮飞时，弄琐窗烟冷。一桁轻丝吹不断，被燕剪捎来难定。幽境。尽看朱成碧，玉栏闲凭。何处。笑倚娉婷。有娥池省识，东风妆靓。半面倩谁描，更柳遮花映。偷眼蜻蜓窥未足，似镜里灯前曾并。人静。奈帘波缓荡碧云催暝。
真珠帘|冥冥万里呼群急。叹浮生也复漂流南北。一点落平沙，认往时踪迹。辗转惊魂犹未定，正雪满寒滩芦荻。恻恻。待写怨留情，不成行墨。清影独占天涯，傍潇湘苦竹，泪痕凝碧。天半动哀声，似断弦瑶瑟。十二楼中明月夜，怅旧侣那堪思忆。凄绝。只孤鹤横江，似曾相识。
真珠帘|云深别有深庭宇。小帘栊占取芳菲多处。花暗水房春，润几番酥雨。见说苏堤晴未稳，便懒趁踏青人去。休去。且料理琴书，夷犹今古。谁见静里闲心，纵荷衣未茸，雪巢堪赋。醉醒一乾坤，任此情何许。茂树石床同坐久，又却被清风留住。欲住。奈帘影妆楼，剪灯人语。
真珠帘|如梅在壑清标格。襟怀好又是融融春拍。鸳梦早惊飞，惯一窗岑寂。谱曲裁诗心自在，任雪月风花需索。奇特。问生涯却道，浮云如得。回首门外黄尘，算何如稳占溪光山色。八百岁为期，却十分才一。弟自高歌儿自舞，簇小小榴花筵席。真率。镇无妨欢醉，年年今日。
真珠帘|蜜沈烬暖萸烟袅。层帘卷伫立行人官道。麟带压愁香，听舞箫云渺。恨缕情丝春絮远，怅梦隔银屏难到。寒峭。有东风嫩柳，学得腰小。还近绿水清明，叹孤身如燕，将花频绕。细雨湿黄昏，半醉归怀抱。蠹损歌纨人去久，漫泪沾香兰如笑。书杳。念客枕幽单，看看春老。
真珠帘|少年情绪芳春景。映红粉万树名花无影。多少水红衫，煖酒还煎茗。散尽笙歌田水在，想顽福天加非幸。何幸。得日闭柴扉，万端冰冷。几处院落楼台，恁排场许阔，画成非饼。为汝脱牢笼，凭任情游骋。骆马樊姬终竟去，那得不头低心肯。争肯。更别抱琵琶，仍作浮梗。
真珠帘|斜阳挂在闲庭院，下湘帘写入花枝零乱。悄拂茜罗裙，映碧波都满。月里纤纤亲手揭，便一线纹销茵毯。重掩，纵春人不隔，也愁凄黯。刚把犀钩半上，只依他绣榻铺成清簟。额上片云来，蓦丝丝都暗。才报内层红烛过，又几桁玉阶还见。齐卷，怕房栊朱翠，画成消减。
真珠帘|寒山古木环樵径，问驴背偃蹇是谁小影。惜别感时余，可教人猛醒。飞鸟遗音云出岫，奈落落斜阳做暝。归去好诗囊画卷，生涯重整。看尔帽拂黄尘，借一番茧纸，且留张本。我亦久忘家，负明湖烟艇。鹤怨猿唬都未免，姑誓与山云凭准。却怕是，飘摇文采，他时难认。
眼儿媚|一痕新月上花枝。夜静漏声迟。灯摇几畔，虫吟砌下，风逗书帏。兽炉烟袅湘帘卷，妆却绿云欹。轻磨翠墨，漫调银管，闲谱新词。
眼儿媚|万壑千岩一空囊。还复涉钱塘。何人坐拥，楼船鼓角，粉队戎装。回看灭没鼍江气，独立转苍茫。西陵渡口，潮头如雪，卷尽兴亡。
眼儿媚|那年私语小窗边，明月未曾圆。含羞几度，已抛人远，忽近人前。无情最是寒江水，催送渡头船。一声归去，临得又坐，乍起翻眠。
眼儿媚|天教冰雪护姿容。幽意冷边浓。孤芳无语，自然高洁，不爱春风。一弯蛾月来相照，瘦影为谁慵。最怜遥夜，寒香飞尽，烟重庭空。
眼儿媚|朝来沽酒典春衣。梅子雨初肥。杜鹃言语，枝头教诲，道不如归。十年踪迹沙鸥是，负却旧渔矶。邻翁相候，山间茅屋，松下柴扉。
眼儿媚|山矾风味木樨魂。高树绿堆云。水光殿侧，月华楼畔，晴雪纷纷。何如且向南湖住，深映竹边门。月儿照著，风儿吹动，香了黄昏。
眼儿媚|石头城畔酒家寒，不忍倚雕栏。僧楼残照，女墙新月，如此江山。向人话到苍茫事，心事与秋残。几家歌舞，万家烟火，犹是人间。
眼儿媚|胸中端的有烟霞。岩壑意无涯。西湖塘畔，山阴道上，树里人家。如花人爱笔生花。墨沈散奇葩。夫人姓管，夫人姓卫，总未堪夸。
眼儿媚|精魂石上忆三生，寒夜与君盟。帘前明月，窗间小饮，楼上残更。而今闲坐记芳情，庞儿较可憎。亸肩倚案，低头弄笔，斜眼挑灯。
眼儿媚|水晶帘下看梳头。宛转小眉修。自然宫样，远山欲笑，新月如钩。绛仙何用供螺黛，淡扫恰风流。张郎多事，横添一笔，带出闲愁。
眼儿媚|绮语无端障已深。赢得误知音。前身莫在，扫花坛上，敝帚千金。自从织女回车路，惜别到于今。闲情慧业，一时分付，好费沉吟。
眼儿媚|北风不竞帝师班。雨足桔槔闲。且容湖使，静中藏拙，忙里偷欢。一枰黑白终何若，未可目前看。自量愚分，不堪世用，只称田官。
眼儿媚|宸传三百旧京华。仁孝自名家。一旦奸邪，倾天拆地，忍听琵琶。如今在外多萧索，迤逦近胡沙。家邦万里，伶仃父子，向晓霜花。
眼儿媚|霞裳轻举翠珠摇。莲动若仙飘。秋波漾候，远山浮处，无限痴娇。芙蓉春水鸳鸯暖。密地语声招。桃源雾合，巫阳云起，怎等魂消。
眼儿媚|桑榆晚景日骎骎。莫厌数相寻。静怜幽境，闲谈情话，与涤烦襟。济时幸有诸公在，乡社好浮沉。闲云却恐，西风吹去，认做商霖。
眼儿媚|兰汤一掬试轻柔，微雨正新秋。罗衣乍解，绮香初度，欲睡还休。不留手处明肌雪，欢意十分稠。三分眼底，二分眉上，一半心头。
眼儿媚|萧然风叶古时春。来往阅行人。垂瘿在颈，当年老马，磨痒瘢痕。空心藓隙留蛇路，颓石倚山神。黄茅店子，依然渡口，无恙花身。
眼儿媚|霏霏疏影转征鸿。人语暗香中。小桥斜渡，西亭深院，水月朦胧。人间不是藏春处，玉笛晓霜空。江南树树，黄垂密雨，绿涨薰风。
眼儿媚|轻云终被断云留。不肯放春愁。翠楼旧倚，粉墙重见，歌酒风流。今朝毕竟吟情澹，芳意未全酬。东风向晚，莺花有意，吹转船头。
眼儿媚|开罢红桃试春寒。花事未相干。玉杯唤酒，琐窗缄镜，好梦飘残。东皇应笑风情减，孤枕破宵闲。分明又见，挑回镫穗，掩遍屏山。
眼儿媚|卖痴买恨笑当初。低首事红裾。三年心力，千行眼泪，两地情书。碧城歌舞人何在，当日记曾无。鲤鱼门下，驼江风外，鹭岛花余。
眼儿媚|花信风高雨又收。风雨互迟留。无端燕子，怯寒归晚，闲损帘钩。弹棋打马心都懒，撺掇上春愁。推书就枕，凫烟淡淡，蝶梦悠悠。
眼儿媚|手卷湘帘雨乍收。双燕小红楼。酿花天气，护花心性，一样温柔。知他底事长无语，细带传箜篌。个中须解，寒应胜暖，春不如秋。
石州慢|寒水依痕，春意渐回，沙际烟阔。溪梅晴照生香，冷蕊数枝争发。天涯旧恨，试看几许消魂？长亭门外山重叠。不尽眼中青，是愁来时节。情切，画楼深闭，想见东风，暗销肌雪。辜负枕前云雨，尊前花月。心期切处，更有多少凄凉，殷勤留与归时说。到得再相逢，恰经年离别。
石州慢|紫陌呼鸾，萧寺听莺，年华如瞥。江山清感无多，付与殿春啼鴃。京尘未浣，检点欢唾离痕，酒阑歌断琼壶缺。一舸伴夷犹，有津头凉月。愁绝。灵和稚柳，阆苑憨桃，目成都别。楚雨初收，为问云香何叶。芳兰渐晚，怎知投老心期，红牙漫谱阳关叠。几度对良辰，底不成抛撇。
石州慢|海上行歌，蓬岛赋诗，搴裳高举。羡他破浪乘风，不负频年羁旅。山川信美，祗恐异国飘零，仲宣郁郁终怀土。袖里有乾坤，又飘然归去。延伫。燕云万里，目断锦鳞，渺渺云树。多少闲情，欲说又还无语。风云大陆，梦里起舞闻鸡，抚时我亦愁如许。何日便同游，诉满怀离绪。
石州慢|醉拍雕阑，思忆从前，泪珠频洒。东阳倦沈多愁，多病瘦躯堪把。水市津楼，奈他绣被浓香，旧时闲事偏萦惹。颠倒觅乌丝，检霜毫细写。妖冶。此夜虫虫，曾嘱监奴，葳蕤慢下。且趁湘簟，银灯邀人白打。摘尽铜签，小婢故恼人行，任他嘶断门前马。懊恼后堂前，又年光换也。
石州慢|海日沈空，江雨弄寒，花事多阻。金缸正照瑶珰，色喜紫芝眉宇。象坊桥侧，倚筇昨展新居，城阴深拥斜阳住。高咏和山姜，道无多家具。还诉。心期倦鹤，生计枯蟫，并成愁绪。扫叶祛尘，况此卅年甘苦。白头兄弟，几夜共被深谈，幽栖讵忘同游侣。沈陆竟何如，作闲鸥仍误。
石州慢|蜺后哀蝉，珍重瓣香，词老亲敕。高情无著庵中，梦冷闲鸥成忆。药炉禅榻，几人夜半传衣，踏天直割蟾蜍月。彩笔素心违，想吟边头白。休说。薰香红袖，谏草青蒲，旧家遗直。翻谱新声，流怨云腴能识。劝君携取，萧条异代吾师，晴窗长伴研朱滴。泼墨霅川图，满空江烟阔。
石州慢|身世哀蝉，歌罢一声，珠泪双落。瘗琴愁草新铭，遗挂尚留香阁。生前此日，料应特换明妆，堂前下拜金萱乐。梦里不归来，怪将他抛却。飘泊。人天一例，算有阿侯，命非全薄。锦里移家，卮酒泉台亲酌。卿须记取，便教接木移花，双星忍负金钗盒。风卷纸钱飞，认芳魂依约。
石州慢|千古神州，一旦陆沉，高岸深谷。梦中鸡犬新丰，眼底姑苏麋鹿。少陵野老，杖藜潜步江头，几回饮恨吞声哭。岁暮意何如，快秋风茅屋。幽独。疗饥赖有商芝，暖老尚须燕玉。白璧微瑕，谁把闲情拘束。草深门巷，故人车马萧条，等闲瓢弃樽无绿。风雨近重阳，满东篱黄菊。
石州慢|十万风灵，三界雪骸，漫野清魄。妖娆说在凌空，谁欲挽春痕迹？谁舒银翼？流离淡淡晶莹，斑斓不是江南色。随雾雨齐纨，织青裙阡陌。倾国。冷香堪记，魅影堪嗟，初心堪觅。落也如飞，落也幽光如弋。落如星屑，掬手渐渐凡尘，指尖一点盈盈碧。且合睫相忘，亦今生过客。
石州慢|红雨西园，香雪东风，还又春暮。当时双浆悠悠，送客绿波南浦。阳关一阕，至今隐隐余音，眼前浑是分携处。此恨有谁知，倚阑干无语。凝伫。天涯几许离情，化作暮云千缕。过尽征鸿，依旧归期无据。京尘染袂，故人应念飘零，岂知翻被功名误。无处着羁愁，满春城烟雨。
石湖仙|夗鸯洲嵌。倚芳洱金梭文几三点。风信蝶泉期，绕苍山琉璃展簟。华云如毯。有万串玉腰奴飐。霞罨。趁媚阳好弄春脸。观音乍过胜览。斗蛮花民家素艳。凤子多情，也逐佳人争谄。一缕香魂，一株红酽。南华谁忏。连尾颔。长空绀雨交闪。
破阵乐|湿阴冱云迷野渡，雾隐村市。愁听渔舟远笛，情牵驿路离思。乍落叶飘摇风暗起，扫门巷转误童稚。念时节番番去何许，经冬客怀滞。容易。镜中鬓影憔悴。想水驿山程行久，往事难再记。对似旧青衫，空自凝睇。归期漫计。尽客舟来往当门流水。十七年来烟波里。移家惯宛同转蚁。探芳信墙阴花共蕊。任春去荡逐天涯，且放浪，年年稳醉金尊里。
破阵子|飘荡满林黄叶，凄凉镇日空斋。十月霜风吹正紧，一寸眉心展不开。寒衣谁与裁。卖赋无聊事业。衔杯潦倒情怀。早想云中传雁信，直到而今尚自猜。雁儿来不来。
破阵子|旧掌玉皇香案，新参金马顽仙。错听玉笙曾一笑，误盟钿盒到人间。相逢又几年。醉后新诗数首，闲来小令千篇。不贾不农兼不吏，宜嘲宜怨又宜颠。深眸望远天。
破阵子|紫燕黄鹂寒食，绿窗朱户清明。帘幕尚留飞絮影，衣带谁闻拜月声。画栏携手行。野水脸波添满，远山眉黛同青。题作人闲端正树，驿路斜阳一片明。西风容易生。
破阵子|几页桃花侧理，一杯绿玉昌明。才试姜芽临帖手，又送松风到枕声。蹴花飞燕轻。秋意已教麦送，雨丝刚与梅迎。池上停凝抛堕倦，闺里矜夸打马赢。香从罗袂生。
破阵子|缺月闲寻昨梦，圆波错认吾乡。万点沤珠参佛果，一瞬天花作道场。清钟声未忘。锦鹢浮生忍托，哀蝉冷句重商。见说残秋如过客，从此高楼傍夕阳。归人归路长。
碧牡丹|弃置怀中扇，沦落堂前燕。月夜吟秋，可奈婵娟天远。败壁蛩声，还小庭行遍，一缄难递深院。思无限，但恨相见晚，莺花片时都换。老客南州，带眼几经长短。陋室当风，嗟万间虚愿，江湖多少孤雁。
祝英台近|柳街烟，梨苑雪，标格共清俊。羞黛低鬟，笑语玉肩并。最怜玫烛烧残，茜帷低放，又深锁红鸳双影。恨重省。如今绀袖尘生，还渍唾花印。月约星期，芳信惯无定。恨他抱日痴云，飘灯梦雨，偏总被愁人占领。
祝英台近|树疏浓，山近远，一一尽天与。人境安庐，消得野云住。岩腰一挂飞泉，似闻清响，便生作板桥渔渚。武陵渡。应有无数桃花，千山万山处。多事先生，触我浪游绪。依然十丈红尘，半帘黄日，共君对茗瓯闲语。
祝英台近|掩峰屏，喧石濑，沙外晚阳敛。出意疏香，还斗岁华艳。暄禽啼破清愁，东风不到，早无数繁枝吹淡。已凄感。和酒飘上征衣，莓鬟泪千点。老去难攀，黄昏瘴云黯。故山不是无春，荒波哀角，却来凭天涯阑槛。
祝英台近|掩琵琶，临别语，把酒泪如洗。似恁春时，仓卒去何意。牡丹恰则开园，荼蘼厮句，便下得一帆千里。好无谓。复道明日行呵，如何恋得你。一叶船儿，休要更沉醉。后梅子青时，杨花飞絮，侧耳听，喜鹊□哩。
祝英台近|傍陶篱，沿蒋径，生趣尚如许。苒苒绵绵，旧雨更新雨。别留一段芳晖，逃虚寄寂，早多谢寻花来去。恋香土。怪他絮影萍踪，漂零竟无主。井塌台倾，独自费支拄。赋心拟仿江郎，行吟倦矣，待分付凉秋蛩语。
祝英台近|藕丝情，桃叶意，秋著越罗借。拗得花枝，稍稍露华洒。自怜欢会难同，几回催去，笑还拥暖香闲话。梦醒乍。无端换到红棉，幽恨已盈把。密意深缝，小别便牵惹。从知追悔堂东，未教沈醉，只愁误那人腰衩。
祝英台近|旋安排，新捻合，莺谷共烟浦。好处偏悭，一向风和雨。今朝挨得晴明，拖条藜杖，一齐把春光黏住。且闲觑。水边行过幽亭，修竹净堪数。百舌楼罗，渐次般言语。从今排日追游，留连光景，但管取笼灯归去。
祝英台近|月缘阶，花入户，暂与伴幽寂。别意重温，相见语犹涩。妨他镜影窥春，回身乍闪，鬓华便向人欹侧。细怜惜。试问似水柔情，个人怎消得。滴滴时钟，无计永今夕。不须重约欢盟，从教归去，也挨得星期思忆。
祝英台近|漾轻魂，离绣户。出意小园遇。折得馨香，一枝欲贻予。当途未敢相怜，碧天孤月，笑指道春怀如许。近前语。乍觉鸿影翩然，惊心失芳侣。脉脉清辉，但照梦归去。巫云若教相同，那边人独，定为我拈花延伫。
祝英台近|一鸢风，三尺絮。鸥梦忽惊破。蹋臂来时，垂杨为低舞。也应吓鼠名高，典骦怀恶，尽颠倒悲欢情绪。和卿住。门前草似人长，门外白云古。收拾诗巢，猿鹤不轻侮。分明桃粥饧萧，忽忽过却。又听到数声蛙部。
祝英台近|带飘飘，衣楚楚。空谷饮甘露。一转花风，萧艾遽如许。细看息影云根，淡然诗思，曾□被生香轻误。此中趣。能消几笔幽奇，羞掩众芳谱。薜老苔荒，山鬼竟无语。梦游忘了江南，故人何处，听一片潇湘夜雨。
祝英台近|翡翠纹，鸲鹆眼，自小耒边伴。鞍背船唇，离手未曾惯。因甚兴倦江湖，归耕香草，竟烧了红丝一半。听侬劝。且留滴露经窗，周易暇时点。诗便穷人，词却不妨按。只须记取他年，春风得意，莫污了焚馀一半。
祝英台近|渡溪桥，攀石蹬，寻月上岩顶。万竹玲珑，摇碎冰轮影。凭栏不尽低回，一亭如笠，算今夜更筹须闰。斗香茗。轻烟吹处成丝，风细袅三径。回首红楼，隐隐一灯靓。琼箫谱出新愁，梅花落遍，却半臂嫩寒初劲。
祝英台近|熨愁痕，寻梦迹，待撇怎生撇。记得年时，扶病送时节。可怜微雪重门，昵人和泪，却刚是仲冬廿七。正凄切，何日一舸春江，来迎小桃叶。翠羽珠钿，重把旧盟结。尽判折了浮名，樱桃花底，消受个半生怜惜。
祝英台近|礼金仙，皈大士。小字写幡尾。对五铢衣，暗里诉心事。多应嫁了卢郎，女儿花佩，愿抱个阿侯怀里。整圆髻。才过青石岩扉，又见鸭桃底。忽上钟楼，窈窕半空倚。吮毫好倩童娘，蝉纱写照，与楚馆行云相似。
祝英台近|早成阴，迟结子，芳意满淮楚。五月江城，照眼红如雨。生来不识东皇，小庭初夏，恰共人家重午。艳才吐。新裁百褶罗裙，凌波忆仙侣。为问朱颜，底事娇好如许。费他多少天工，胭脂点点，应染遍夕阳无数。
祝英台近|莫愁湖，桃叶渡。旧是弄舟处。正好春光，怕又逐潮去。依稀极浦危楼，楼头人在，倚银管教留春住。又风雨。六代花草凄迷，天低冶城树。谁更寻芳，马迹半泥絮。亦知春有时来，春来如故。怕只是美人迟暮。
祝英台近|待春来，春又到，花底自徘徊。春浅花迟，携酒为春催。可堪碧小红微，黄轻紫艳，东风外妆点池台。且衔杯。无奈年少心情，看花能几回。春自年年，花自为春开。是他春为花愁，花因春瘦，花残后人未归来。
祝英台近|逐香云，晴日暖，桃李争春放。醉舞园林，点点飞花样。双双倩影翻腾，姿容轻妙，随风转，柔情回荡。闲舒畅，绿草细软如茵，泛起碧波浪。游遍大千，有色皆空相。庄生晓梦难凭，燕尾凤凰，都谱在滕王阁上。
祝英台近|惜红红，怜素素。未肯絮禅堕。遣兴中年，真赏几曾遇。昨来倚棹明湖，孤芳临水，偏惊眼此花幽楚。挽春住。倩他碧草千丝，遮断玉骢路。信有前缘，众里两心许。愿郎着意消停，归车缓缓，倘容我夜深私语。
祝英台近|绣帘开，风竹动。疑是佩环弄。溅泪秋棠，定发去年种。传来临去余情，千回百转，只留得一声珍重。忆相送。无端一夕天风，吹堕翠翎凤。惘惘回鞭，懒纵锦丝鞚。苍凉夜雪黄河，背灯拥髻，可尚有那人同梦。
祝英台近|爇檀沈，薰艾纳。那管喷香鸭。指撮璚苏，顿使老U嗒。夤缘才到床边，屠门一过，便听取春葱来掐。久相狎。满拟大腹蹒跚，归时血犹喋。醉倒山公，皮骨告消乏。愿为广此奇方，脂膏民命，普天下贪饕无法。
祝英台近|蓼花繁，芦叶冷，秋色催黄菊。秋雨秋风，酿得新醅熟。斋东竹筱沉吟，鲈鱼羹美，开尊坐翠帘高轴。清歌促。渐看古道斜阳，阴阴满金谷。白眼青天，冷石醉中宿。漫言岁岁悲秋，百川一吸，甚愁事得来心曲。
祝英台近|抚清琴，钻故纸，相伴镇怜汝。拂拭盘龙，珍重淡眉妩。绿窗对影伶俜，参苓味好，道都是檀奴心苦。虎山路。料应绿遍垂杨，和烟万千缕。是汝乡关，是我旧游处。恁时重系兰桡，红牙按拍，为低唱酒边诗句。
祝英台近|林檎开，芍药吐，客里换芳序。约我扁舟，望极秦淮渡。板桥杨柳千条，梭风织雨。却遮断人来时路。江楼暮。试问昨夜灯花，甚开了无数。麦浪桑云，石屋萝窗住。是伊樱笋山厨，弟兄觞咏，都不管莫愁愁处。
祝英台近|碧云开，红日丽，宫柳碎繁影。犹记朝回，马兀梦频醒。天教一舸江湖，数椽涧壑，渐摆脱世间尘境。已深省。添买竹坞千畦，荷漪两三顷。鹤引禽伸，日月峤壶永。不须瓮里思量，隙中驰骛，也莫管玉关风景。
祝英台近|掖垣深，乡信阻，宫漏几昏晓。缓缓行云，天际忽飞到。两年怨绿啼红，衔悲饮恨，算客邸何曾知道。语声悄。还认再世相逢，愁多减欢笑。炊玉光阴，但说凤城好。为伊闲整湘裙，重温腰衩，更持比旧时宽了。
祝英台近|潮汛远，花期近。春雨霁俄顷。新绿惺忪，窗拂寒柯影。客来握手陶陶，轻撚烟蒂，话畴昔遐思难定。醇醨饮。几曾沉浸其间，味此噪中静。吾庐小小，会心在人境。不嫌车马声喧，此情隽永，病相如文君慵问。
祝英台近|鹊声干，莺语啭。红雨洒千片。不坐钿辕，不障合欢扇。分明要使人看，如何归舫，把云母横窗遮遍。碧河浅。输舆掠水丝禽，鹢首惯偷眼。懊恼吴侬，柔橹疾于箭。借他角抵春哥，凫车相傍，又引露女银娇面。
祝英台近|雾霏霏，云漠漠，新绿涨幽浦。梦里家山，春透一犁雨。伤心塞雁回来，问人归未，怎知道蜗名留住。镜中觑。近年短发难簪，丝丝不禁数。蕙帐尘侵，凄切共谁语。被他轻暖轻寒，将人憔悴，正闷里梅花残去。
祝英台近|绣屏深，罗帐薄，春到酒醒处。长日眉头，少也皱千度。可堪一点春愁，分攒替结，全不见镜儿分去。正延伫。见说昨夜东风，草也绿如许。钗拨青苔，不为断肠句。一朝一数归程，横山直水，但细把栏杆划做。
祝英台近|驾扁舟，冲剧暑，千里江上去。夜宿晨兴，一一旧时路。百年忘了旬头，被人钻破，故纸里是争雄处。怎生诉。欲待细与分疏，其如有凭据。包裹生鱼，活底怎遭遇。相逢樽酒何时，征衫容易，君去也自家须住。
祝英台近|雨凄迷，风料峭。情绪被花恼。白白红红，满地无人扫。可堪解佩盟寒，坠楼命薄，更杜宇枝头闲U。绿阴绕。青帝结束匆匆，转眼朱明了。怕与春辞，茗艼玉山倒。后期觉做明年，春年年好，却不道明年人老。
祝英台近|麝熏残，鹃语咽，春向别时晚。槛曲尘香，旧倚杏衫茜。剧怜杨柳梢头，黄昏月上，剩依约眉痕深浅。诉愁遍。遥夜漏箭银虬，镫花记同剪。认取钿盟，犹有画梁燕。不分一角红楼，一重帘幕，是今日蓬山千万。
祝英台近|水纵横，山远近。拄杖占千顷。老眼羞将，水底看山影。试教水动山摇，吾生堪笑，似此个青山无定。一瓢饮。人问翁爱飞泉，来寻个中静。绕屋声喧，怎做静中境。我眠君且归休，维摩方丈，待天女散花时问。
祝英台近|片云轻，凉露薄，暝色入檐底。萧瑟西风，尽日惹秋意。今宵冷眼团圆，低回不尽，倩谁共婵娟千里？夜如水，又虚佳节芳尊，素娥笑憔悴。蓦忆欢期，易泻枕函泪。经年旧谱慵拈，清狂未理。镇长向画楼凝倚。
祝英台近|上高楼，游极目，休向远云路。纵与云随，无有觅君处。小塘痴水沉沉，孤丫草径，都不管人间趋暮。立寒浦。多情天欲轻阴，解同我凝伫。冥里青丝，想君又重数。我将烈酒千盅，迎风踏醉，都洒遍千山雾雨。
祝英台近|傍东风，寻旧事，愁脸满红箸。任是年深，也有系人处。可怜黄土苔封，绿罗裙坏，只一缕春魂抛与。为他虑，还虑化蝶归来，应同鹤能语。赢得无聊，呆把断垣觑。那堪古寺莺啼，乱山花落，惆怅煞台空人去。
祝英台近|拂金徽，开素匣，白鹄窥帘窦。解愠南风，习习飘朱袖。何须涧响松涛，冰清盈抱，将陈曲楚明光奏。闺中秀。试问流水高山，正声又依旧。罗袂红裙，应有钟期构。不劳司马求凰，文君今日，早先把隐情轻逗。
祭天神|叹十年踪迹凭谁诉，又斜阳，蔓草荒烟遮去路。孤村几处人家，指点遥天暮。有秋来浅水潆洄，丹枫树。说憾事，应无数。趁长夜，摹入丹青去。关山梦，离别恨，一一从头数。更何人，浮生多暇，黄叶村中，净几明窗，读我当时句。
离亭宴|听汝万言谈罢，为我消磨长夏。却道朱炎消不得，多少浮生牵挂。倚枕未成眠，明月徘徊窗罅。汝是评书流亚，中外古今同骂。漫说六朝兴废事，短巷乌衣王谢。窗外渐西风，一叶今宵初下。
离亭宴|最恨劳劳亭柳。不绾玉骢嘶骤。第十九番风信早，奈向花时分手。湖畔采香莼，输尔晚春消受。燕子定巢依旧。应讶归来吟瘦。锦箧新携长短句，付与小红歌袖。傥忆送行人，更赋望江南否。
秋夜雨|灺莲欲坠红欹侧。桐阴吹下轻碧。疏疏微雨后，似洗出新秋颜色。年年触忤吟腰瘦，白苎凉还自怜惜。夜静人更寂。早有个虫儿催织。
秋宵吟|拥孤衾，罢远笛。酒醒霜寒人寂。微吟悄渐北斗阑干，数声凄恻。夜乌啼，冷月碧。数尽琼壶残滴。凄还紧记伴我年年，废邮荒驿。清梵空山，共点点惊回楚魄。抱关人老，听雨秋深，一夜鬓毛白。短梦浑难觅。叶响初阑，虫语又咽。问西风辇路提铃，南内谁与诉怨抑。
秋思耗|野照芜城夕。送远目云水苍茫不极。琼蕊音遥，青楼梦杳，玉钩人寂。何处认隋宫见衰草寒烟堆积。攒一片伤心碧。听柳外哀蝉，风高响滞，如诉兴亡旧恨，声声无力。今昔。可胜凄恻。莫重问锦帆消息。竹西歌吹，淮南笙鹤，尽成陈迹。转眼又西风，辞巢越燕还如客。落叶千重萧槭。万事总销沉，唯有清江皓月，曾照昔人颜色。
秋思耗|霜降明朝节。坐雨声，红闪一灯如血。蝴蝶梦中，辘轳心上，头白如雪。叹欹枕文园，五更还起问病妾。一线风，窗纸裂。甚藓砌偎蛩，荻波回雁，共把古愁今恨，向人低说。黄叶。秋光又别。照故人那有明月。锦官词客，黔南天外，浙东西粤。各一幅千山万山，垂老归路绝。望夜色，香篆灭。已唤却邻鸡，声声檐溜未歇。泪泼银屏万叠。
秋思耗|衰影经秋侧。看露华如澡，菊寒无色。笳散幕乌，灯催边马，尘合天窄。听长乐钟声，送人幽梦共叹抑。黯去魂冤化碧。料故国三千，玉颜清泪，共指夕阳深处，数番追忆。今夕。青灯白滴。对艳词彩笔重饰。旧时猿鹤，分明犹在，定谁发白。叹一缚轻绦，培风无计摧劲翼。问过客。应不识。但夜雪江南，梅边吹怨，寄得。望隔。吟笺砚北。
秋思耗|曾倚雕阑侧，伴翠娥来试故园秋色。明月二分，禁宵三五，花药低窄。正螺墨题情，个侬初见寸黛抑。面映红，樽劝碧，算话别前踪，惜香今恨，纵有素衣蔫泪，俊游空忆。幽夕，重听漏滴，对镜鸾想像容饰。画楼调瑟，星辰依旧，义山发白。记出浴妆成少年，双鬓蝉罢翼，笑座客浑未识。叹病榻茶烟，何时欢事再得，况隔天南地北。
秋蕊香|云淡天低，疏雨乍霁，桃溪嫩绿蒙茸。珠帘映画毂，金勒耀花骢。绕湖上罗衣隘香风。擘波双引蛟龙。寻奇处，高标锦段，各骋英雄。缥缈初登彩舫，箫鼓沸，群仙玉佩丁东。夕阳中拚一饮千钟。看看见璧月穿林杪，十洲三岛舂容。醉归去，双旌摇曳，夹路金笼。
秋蕊香|麝拨烟青兽煖。灯映锦红人面。尽情体会展心眼。不在颦轻笑浅。魂萦梦绕悬如线。看双燕。恁归日暮又愁远。还是依依小院。
秋蕊香|一夜金风，吹成万粟，枝头点点明黄。扶疏月殿影，雅澹道家装。阿谁倩天女散浓香。十分熏透霓裳。徘徊处，玉绳低转，人静天凉。底事小山幽咏，浑未识清妍，空自情伤。忆佳人执手诉离湘。招蟾魄和酒吸秋光。碧云日暮何妨。惆怅久，瑶琴微弄，一曲清商。
秋蕊香|歌彻郎君秋草，别恨远山眉小。无情莫把多情恼，第一归来须早。红尘自古长安道，故人少。相思不比相逢好，此别朱颜应老。
秋蕊香|风露薄秋光暖。柔翠枝头花软。细蕊娇香凝笑眼。分得金波色浅。木樨开落闲庭院。香风扇。未许西风卷。向露草还舒展。
秋蕊香|一角园林微雨，湿了满枝幽绪。香寒蕊冷凭谁诉，脉脉向人无语。几回相对成朝暮，难呵护。梦中不放馀馨去，吟断旧时词句。
秋蕊香|梅蕊雪残香瘦。罗幕轻寒微透。多情只是春杨柳。占断可怜时候。萧娘劝我杯中酒。翻红袖。金乌玉兔长飞走。争得朱颜依旧。
秋蕊香|罨画芙蓉渌水。风断玉楼歌吹。彩鸳欲舞恋秋被。一夕将愁乍起。谁知楚客先无寐。莲心坠。浦南浦北旧游美。零落余花有几。
秋霁|戏马台荒塞雁杳，珠宫罩却烟霭。市上吹箫，垆头击筑，旧日酒徒谁在。朝衫典却，祇馀双鬓西风外。嗟索米，辜负题糕，触目愁无赖。呜驺喜至，佳客携樽，宣武风流叹难再。倚高寒帝京千里，桑干水绕浑如带。休蹙眉心远黛。且凭杰阁，西山爽气飞来，萧萧落木，静闻天籁。
秋霁|宵簟微凉，望向晓汀洲，晚柳颜色。载酒游踪，读骚心事，远天雁程萧瑟。渡头雨歇。绕船一片残荷碧。有影拂苹棹水楼娇燕已如客。还念绮岁，未折连枝，秀盈南湖，题句清绝。涴霞林馀飔送响，随流商调向人咽。横笛短箫浑寂寂。便讨春去，一样薄醉孤吟，弄芳盟誓，祓愁将息。
秋霁|木落山明，暮江碧，楼倚太虚寥廓。素手飞觞，钗头笑取，金英满浮桑落。鬓云慢约。酒红拂破香腮薄。细细酌。帘外任教月转画阑角。当年快意登临，异乡节物，难禁离索。故人远凌波何在，惟有残英共寂寞。愁到断肠无处著。寄寒香与，凭渠问讯佳时，弄粉吹花，为谁梳掠。
秋风清|星炯炯，思依依。关山幽梦绕，风雨暗魂飞。江南春好浑闲却，何事游人滞不归。
秋风清|风摵摵，漏沉沉。眉横螺子绿，鬓压辟寒金。梅英一瓣飞香雪，引起春愁到翠衾。
秋风清|风料峭，月冥蒙。波生前渡碧，花谢去年红。西楼一夜听鶗鴂，春尽重帘闲梦中。
秋风清|新酒熟，小梅红。孤灯闲待月，残雪冷催风。经年云水归沧海，何处笙箫飞碧空。
秋风清|新安路，人来去。早潮复晚潮，明日知何处。潮水无情亦解归，自怜长在新安住。
章台柳|鸳鸯浦。鸳鸯浦。一舸盈盈娇欲语。花貌何如妾貌强，莲心未抵侬心苦。
端正好|每逢春来长如病。玉容瘦薄妆相称。双欢未经成孤令。奈厚约全无定。众禽啾唧声愁听。相思事多少春恨。孤眠帐外银缸耿。透一点炉烟暝。
端正好|芳堤一行垂杨路。漫重系莫愁舟住。绿荷叶叶盘承露。柰人似金仙去。情缘已分天相误。恨踪迹竟随飘絮。浣花笺纸空留与。写不尽伤心句。
竹枝|上元火树万花开，狮色鳌鱼队队来。明月如潮春似海，笙歌陶醉庆灯杯。
竹枝|冬残草尚绿成围，广漠风中试袷衣。笑客莫惊春太早，秧针田内正初肥。
竹枝|西行怪道懒于云，方朔原来为细君。但得玄珠生老蚌，何劳飞舄渡河汾。
竹枝|湖上美人弹玉筝，小莺飞度绿窗楞。沈郎虽病多情在，倦倚屏山不厌听。
竹枝|打钉要锐必纯钢。是好男儿上战场。惊动一村小兄弟，今朝欢送我离乡。
竹枝|闻郎昨夜下巴东，烟树苍苍山万重。一片阳云飞不定，不知何处有郎踪。
竹枝|大千世界纳须弥，广结因缘正及期。见说酆都城不闭，阴司也有纵囚时。
竹枝|淮河岸头春草生，淮河舟中客子行。春江花月棹歌发，吴侬伴我过清明。
竹枝|雨歇渔人集碧潭，苹风不起静波澜。网丝牵动芙蓉叶，鲜螯出水大如盘。
竹枝|今朝不用小乌篷，信步湖山翠黛中。好是晴秋澄若洗，望山桥上望双峰。
竹枝|江上朱楼新雨晴，瀼西春水縠文生。桥东桥西好杨柳，人来人去唱歌行。
竹枝|江流两岸尽平川，荠麦如云树若烟。不是青龙任水监，陆成沟壑水成田。
竹枝|短衫窄袖上马轻，空手常喜烟尘行。论功何须问弓剑，自有主将知姓名。
竹枝|妾爱看花下渚宫，郎思沽酒醉临邛。春衣未织机中锦，只是长丝那得缝。
竹枝|六桥桥下水流东，桥外荷花弄晚风。郎心似水不肯定，妾颜如花空自红。
竹枝|西子湖边杨柳枝，千条万缕尽垂丝。东风日暮花如雪，飞入雕墙两不知。
竹枝|绿阴阴处打槟榔，蘸得U酱待劝郎。愿郎到口莫嫌涩，个中甘苦郎细尝。
竹枝|大浦横塘九里湾，蚤潮船上晚潮还。侬心恰似东流水，直到海门无日闲。
竹枝|嗈嗈归雁度春江，明月清波雁影双。化作斜行筝上字，长弹幽恨隔纱窗。
竹枝|师泉拜后阵云屯，夜半潮高鹿耳门。如此江山偏舍去，年年芳草怨王孙。
竹枝|三百阑干浮碧空，笙歌缭绕暮云中。天香夜半广寒落，错认银桥在月宫。
竹枝|南悬蒲席北铜钲，列肆商标分外明。闻道人人称幌子，由来标榜重虚声。
竹枝|望郎一朝又一朝，萧郎信似浙江潮。钱塘潮信有时失，臂上守宫无日销。
竹枝|命轻人鲊瓮头船，日瘦鬼门关外天。北人堕泪南人笑，青壁无梯闻杜鹃。
竹枝|兴观群怨总情移，溱洧淫哇亦系思。底事删篇馀十五，蛮风曾不入声诗。
竹枝|一剑霜寒二十秋，大王风急送归舟。雄心尚有潭边树，夜夜龙光射斗牛。
竹枝|沙浑石涩夹山椒。苦刺桑干水一条。流出芦沟成大镜，石桥狮影浸拳毛。
竹枝|夫携弓矢妇锄耰，无褐无衣不解愁。番罽一围聊蔽体，雨来还有鹿皮兜。
竹枝|芙蓉并蒂一心连，花侵槅子眼应穿。
竹枝|月河守闸问船开，闸上新痕长绿苔。怪底篙人相唤急，西江又有使臣来。
竹枝|戎门旌节拥高台，军士南边戍未回。红巾小儿齐击鼓，知是官船江上来。
竹枝|梅花破腊发琼枝，乍转东风淡荡时。天上恰开王母宴，仙郎醉捧紫金卮。
竹枝|潮去潮来春复秋，钱塘江水通湖头。愿郎也似江潮水，暮去朝来不断流。
竹枝|第四桥头枫叶青。白龙吹雨浪花U。过桥买酒待月出，今夜夜宿垂虹亭。
竹枝|去年大旱气不苏。道傍行泣妇与姑。不似江南连月雨，夜夜夜啼山鹧鸪。
竹枝|道北宾筵夕夕张，也呼朋社一猖狂。怪来罗列珍羞甚，人日曾扳水部郎。
竹枝|奥鸦湖宾是U萝，椰雨蕉风好梦多。我自恋卿卿恋我，双双携手唱山歌。
竹枝|生平未睹此中天，好向居人叩末颠。遍地槟榔传几代，从头乞为话便便。
竹枝|里差经纬问周髀，合朔哉生有异宜。廿八宵中明月影，弯弯初二见蛾眉。
竹枝|明月垂杨独树桥，桥西熟酒好良宵。红香细剥莺哥嘴，嫩白鲜羹玉面条。
竹枝|黑海惊涛大小洋，草鸡亲手辟洪荒。一重苦雾一重瘴，人在腥风蜑雨乡。
竹枝|峰头烈焰火光奇，南纪岗峦仰大维。寄语沸泉休太热，出山终有冻流时。
竹枝|频年海上寇张弧，香老芝龙总未诛。辛苦东宁贤太守，自捐资斧伐萑苻。
竹枝|危构压江东，江山形胜雄。但闻竹枝曲，不见胡床公。
竹枝|山上去采芍药花，山前来寻地椒芽。土屋青帘留买酒，石泉老衲唤供茶。
竹枝|本来国宝自流通，每到年终妙手空海外无台堪避债，大家看剧水仙宫。
竹枝|月下何人觱篥吹，齐声高唱踏蛮儿。算从边塞西风起，踏到落花三月时。
竹枝|一本山茶覆七楹，萧梁馀韵听松声。侬居红豆村庄右，不属情人也有情。
竹枝|荷净轩前水浮鸭，翠眉亭下柳藏鸦。亦要丁宁春照管，如何游子不思家。
竹枝|尽说卢家好莫愁，不知天上有牵牛。剩抛万斛燕支水，溜向银河一色秋。
竹枝|纷纷牲醴闹头牙，膜拜香烧福德爷。农祝丰年商利市，醉人扶过比邻家。
竹枝|觞咏楼头泛彩觞，团花簇锦绕珠娘。夜光杯尽兰池酒，白牡丹花变澹红。
竹枝|山前马嘶苜蓿花。山下麻茹胜蕨芽。细肋沙羊割红玉，不识雪水夜煎茶。
竹枝|江头秋色换春风，江上枫林青又红。下水上风来往惯，一年长在马船中。
竹枝|云开沙净水洄洄，越鸟啼边朱槿开。峒里蛮丁不畏瘴，朝朝冲雾趁虚来。
竹枝|劝郎水底莫铺绵，劝郎石上莫栽莲。水底铺绵绵易烂，石上栽莲根不坚。
竹枝|劝郎莫上南高峰，劝侬莫上北高峰。南高峰云北高雨，云雨相催愁杀侬。
竹枝|都江三月堰初开，雪浪云涛滚滚来。待得灌田春水足，万畦秧子一齐栽。
竹枝|湖口楼船湖日阴，湖中断桥湖水深。楼船无柁是郎意，断桥无柱是侬心。
竹枝|葛岭东家是相门，当年甲第入青云。楼船撑入里湖去，可曾望见岳王坟。
竹枝|桥边篱落蝶飞飞，一袭轻装换裌衣。乍雨乍晴春过半，牡丹花放甲鱼肥。
竹枝|半种花园半种田，儿家生计总由天。楝花风后黄梅雨，满地珍珠不计钱。
竹枝|潭州城边多野田，黄茅白苇远连天。莫言楚国无生理，亩地如今倍直钱。
竹枝|湾湾曲曲几山溪。眼眼腮腮泪落丝。立到马遥人影没，更谁知尔下山时。
竹枝|六月西流水浸街，出门愁脱绣花鞋。渠多石滑行难稳，那得郎来与妾偕。
竹枝|东头地与士番联，处处膏腴未垦阡。日霁遥岑堪眺望，千章材木翠连天。
竹枝|罗汉孤峰祇树林，梁王辇道海中心。海垠青青堪牧马，海眼只今无处寻。
竹枝|番君庙后鹧鸪飞。素馨花落蛮娘归。
竹枝|教郎早来郎恰晚，教郎大步郎宽宽。满拟待郎十年好，五年未满愁心肝。
竹枝|兰阴苍苍北固遥，中洲水面似金焦。欲把湖头比溪上，若个三山在六桥。
竹枝|三箬春深草色齐，花间荡漾胜耶溪。采菱三五唱歌去，五马行春驻大堤。
竹枝|南客新来北地居，莫因莼菜忆三吴。椹子酒胜桑落酒，槎头鱼赛细鳞鱼。
竹枝|点易台荒古砚凹，海天石屋掩蓬茅。游人到此无聊甚，石上纵横画卦爻。
竹枝|龙洲江口水如空。龙洲女儿挟巨艟。奔涛泼面郎惊否，看我船歌八尺风。
竹枝|恋恋湖山去意迟，闲行又到白沙堤。多情桂子殷勤甚，为我花开第二批。
竹枝|湖头女儿二十多，春山两点明秋波。自从湖上送郎去，至今不唱江南歌。
竹枝|上塘杨柳下塘阴，阿郎爱人不爱金。塘水西流东入海，水深不似阿侬深。
竹枝|鼾睡他人未肯容，开山新议达宸衷。荒山逐渐开硗确，草草何能便浚封。
竹枝|轻纨五丈细如𫄨，剪就单衫着地垂。江滨日暖浑无事，火伴相邀赌荔枝。
竹枝|荆门滩急水潺潺，两岸猿啼烟满山。渡头少年应官去，月落西陵望不还。
竹枝|旧院后门春草新，前门又听叫官身。卢姬已嫁徐娘老，歌舞行中有几人。
竹枝|金台尖高高插天，俯江楼俯夕阳边。当年板筑遁荒野，今日舟梁济大川。
竹枝|思远楼前罢登眺，华盖峰下好吟哦。东瓯舟子趁潮去，棹讴不似竹枝歌。
竹枝|吴姬轧轧小车红，争来陌上看春风。不敢高声唱歌去，恐惊丞相在船中。
竹枝|归化如今九十秋，怜他伦纪未全修。如何贵到阿奇木，犹有同宗阿葛抽。
竹枝|图书阅罢独高斋，撰杖油然午荫回。楮颖从容侍函丈，不妨闲引此君来。
竹枝|共和人物半如斯，权利争来不自持。我亦馀生逃虎口，拈毫痛写竹枝词。
竹枝|巴山后面竹鸡啼，巴水前头沙鸟栖。巴水巴山到郎处，闻郎又过石门溪。
竹枝|上山采薪多荆棘，负水入溪波浪黑。天寒斫木手如龟，水重还家足无力。
竹枝|留得超山与半山，重来定在早春前。不教吟兴损游屐，预与梅桃约一年。
竹枝|春愁如雪不能消，又见清明卖柳条。伤心玉照堂前月，空照钱唐夜夜潮。
竹枝|南北峰头春色多，湖山堂下来棹歌。美人荡桨过湖去，小雨细寒生绿波。
竹枝|寄声同志莫慌张，不接青黄已断粮。晨起跳完忠字舞，采回野菜一家尝。
竹枝|轻拢宝髻重盘云，尺五腰围织锦纹。素手亲携蝙蝠伞，艳阳天气好游春。
竹枝|不从土偶折腰肢，长跽空中纳U兹。何独叩头麻乍尔，长竿高挂马牛牦。
竹枝|独干凌霄不作枝，垂垂青子任纷披。摘来还共蒌根嚼，赢得唇间尽染脂。
竹枝|法华寺对竹溪庵，野色晴空一抹蓝。多少踏风人去后，五妃墓道日三三。
竹枝|凭高下看碧澄澄，镜面新磨水不兴。两道长痕三点影，谁将汁字写青绫。
竹枝|蝴蝶花开蝴蝶飞，鹧鸪草长鹧鸪啼。庭前种得相思树，落尽相思人未归。
竹枝|妇挼草汁浴蚕子，婢炙松明治U麻。东阡西陌要耕麦，如何游子不思家。
竹枝|峡口维舟月落时，黄陵苦竹宿羁雌。西风一夜吹归梦，霜满篷窗客未知。
竹枝|绿酒娟娟白玉瓶，酴絪花发语猩猩。竹枝歌断人无那，十二峰头暮雨青。
竹枝|钱唐潮来两岸平，钱唐潮归江月明。钱唐女子新楼阁，夜半吹箫鸾凤鸣。
竹枝|清秋夜月皎如霜，芦笛声声调远飏。一种凄凉吹彻晓，顿令客子断离肠。
竹枝|番儿大耳是奇观，少小都将两耳钻。截竹塞轮轮渐大，如钱如椀复如盘。
竹枝|望郎一朝又一朝，信郎信似浙江潮。浙江潮信有时失，臂上守宫无日消。
竹枝|投认师生法不轻，其初只为杜逢迎。因而场屋真知己，怀刺无他止姓名。
竹枝|坡山渡口春草齐，番山谢豹山中啼。可怜一夜潇潇雨，犹向东风忆蜀西。
竹枝|家住西湖湖岸头，十三吹得乐官愁。连环欲结同心事，只怕郎心似水流。
竹枝|船头更鼓恰三槌，底事荒鸡早个啼。戏学当年度关客，且图一笑过前溪。
竹枝|东山日赤云气昏，河姑劝我莫出门。持筐采得桑叶满，直到阻雨溪南村。
竹枝|鸳鸯宛在水中央，恰似阿侬初嫁郎。掷却郎君金弹子，劝郎切莫打鸳鸯。
竹枝|新城果园连瀼西，枇杷压枝杏子肥。半青半黄朝出卖，日午买盐沽酒归。
竹枝|荷花浦头春月明，问郎何处唱歌声。月明易缺似郎意，花开不断是侬情。
竹枝|南是长江北是淮，中间独坐吟高斋。有书不报朝贵客，有梦不忆长安街。
竹枝|白头老媪篸红花，黑头女娘三髻丫。背上儿眠上山去，采桑已闲当采茶。
竹枝|柳叶如眉枝似腰，赠郎辄挽最长条。条长即与侬心远，不是为侬春态娇。
竹枝|经时不到紫云溪，新笋斓斑青玉枝。生怪南山恶风雨，夜来长得碧龙儿。
竹枝|溪上春流乱石多，劝郎慎勿浪经过。莫道茶陵水清浅，年来平地亦风波。
竹枝|小郎滩下大郎滩，伯仲分司水府关。谁为行媒教作赘，大姑山与小姑山。
竹枝|寒食清明正好春，看花须着少年人。少年看花花自喜，白发看花花亦嗔。
竹枝|金钱花发为郎攀，落尽金钱郎未还。不敢语郎乡士事，瘴云遮断望夫山。
竹枝|竹边竹接屋边屋，花外花连楼外楼。客燕不来泥滑滑，满城风雨正骑秋。
竹枝|奚须方外忆蓬瀛，一片湘波别样清。风月主人闲便是，夜深枝上杜鹃声。
竹枝|湖草青青湖水深，画船撑出断桥阴。画船无柁是郎性，断桥有柱是侬心。
竹枝|屋前柳色鹅儿黄。鹅儿队队在林塘。柳色似鹅鹅似酒，春来自是断人肠。
竹枝|千钱一箧买吴丝，摐锦桃花竞巧奇。辛苦不辞供杼轴，近来添索解官资。
竹枝|郎别心绪乱如麻，孤山山角有梅花。折得梅花赠郎别，梅子熟时郎到家。
竹枝|日日香泥点竹扉，一双燕子避人飞。村寮亦有评花处，自荷春锄种紫薇。
竹枝|侬家住在玛瑙坡。与郎湖上采么荷。侬比莲心心最苦，郎如藕丝丝更多。
竹枝|十五女儿罗结垂，照水学画双娥眉。长桥桥下弯弯月，偏向侬家照别离。
竹枝|西子湖头卖酒家，春风摇荡酒旗斜。行人沽酒唱歌去，踏碎满阶山杏花。
竹枝|郎从月下看吴钩，妾向郎前问所由，闻道敌人今未灭，将欲西去觅封侯。
竹枝|往年歌管不曾闲，遮莫商船到北湾。今日樵儿吹野曲，犹传一曲汉东山。
竹枝|冬至家家作粉弹，儿童不睡到更阑。巧将糯米为龙凤，明日邻家共借看。
竹枝|露下穹庐暑气苏，卧看织女映黄姑。山泉响似江南雨，林下不闻啼鹧鸪。
竹枝|春来事事渐繁华。殿阁云深万树花。鹤涧香生罗绮簇。引人不独只烟霞。
竹枝|烟啼雾扫玉珊珊。寂寞苍梧云影寒。清泪未随香骨尽，至今馀恨着琅玕。
竹枝|栖鸦流水点秋光，爱此萧疏树几行。不与行人绾离别，赋成谢女雪飞香。
竹枝|琵琶偷抱到巫阳，十五羞为夜度娘。白帽无端来剥喙，被他惊起两鸳鸯。
竹枝|西山日落东山黄。侬唱竹枝行晚凉。十幅蒲帆弓样满，南风吹过白龙堂。
竹枝|月出江头半掩门，待郎不至又黄昏。夜深忽听巴渝曲，起剔残灯酒尚温。
竹枝|燕子来春雁来秋，曾见钱王衣锦游。英雄漫说八百里，只管东西十四州。
竹枝|侬家只在断桥边，劝郎切莫下湖船。湖船无柁难轻托，白日风波在眼前。
竹枝|春江风涛苦欲归，东尽沧溟南斗低。明年白日百花静，忆尔琴中乌夜啼。
竹枝|手持龙节渡沧溟，璀灿宸章护百灵。清比胡威臣所切，观风先到却金亭。
竹枝|冰骨清疏绿玉君，连环高节粉花纹。截来好作仙翁帚，独倚扶桑扫白云。
竹枝|才过罗山喜鹊呼，人家篱落绿珊瑚。朱甍碧瓦连茅屋，合作丹青水墨图。
竹枝|铁板敲残锦幕开，一时歌舞上春台。偶然洒落痴情泪，为看芝居不忍回。
竹枝|莽葛元来是小舠，刳将独木似浮瓢。月明海澨歌如沸，知是番儿夜弄潮。
竹枝|湘江日落乱帆飞，不向东归便北归。杨柳渡头村店里，青裙女子卖乌柙。
竹枝|相逢相问属秋天，共说今年胜旧年。田祖有神宜报赛，吹箫击鼓备芳筵。
竹枝|宫装騕袅锦障泥，百两毡车一字齐。夜宿岩前觅泉水，林中还有子规啼。
竹枝|人类探奇上太空，居然摄影到金星。电波来去传消息，要用光年计里程。
竹枝|贫家教妾自当垆，马上郎君不敢呼。折得荷花待谁赠，叶间红泪滴成珠。
竹枝|晚凉船过柳洲东，荷花香里偶相逢。剥将莲肉猜拳子，玉手双开各赌空。
竹枝|村童雀跃乐洋洋，除夕家家豆腐香。小巷深宵闻细语，一餐吃了一周粮。
竹枝|木棉花尽荔支垂，千花万花待郎归。
竹枝|宝带桥西江水重，寄郎书去未回侬。莫令错送回文锦，不答鸳鸯字半封。
竹枝|山头小雨云如衣，山下白烟是□炊。永嘉上流无驿路，永嘉舟中宜赋诗。
竹枝|烟霞桥出鳄湖边，一道垂杨入野田。郎骑白马来殊好，鳄怪伤人是浪传。
竹枝|鼋鼍在水虎在山，登山入木早防闲。别有一般真叵耐，虾蟆生在月中间。
竹枝|高乡最怕旱成灾，水种虽多未肯开。耘罢稻田新得雨，人人吃酒上街来。
竹香子|煮茗提壶花畔。修竹梧桐葱茜。平添童子二三人，顿觉春光满。境不别仙凡，童叟无须辨。待他青鬓尽如银，定卜河清见。
笛家|园柳窥黄，砌英苏绿，东风微动。悄无人处烟花冻。薄暾蒸絮，晓霭飞绵，炉香U魄，帘波围梦。未有闲莺，渐生归雁，密意凭谁送。望西山，妒南国，一晌飘零，记过粤赣。孰共。故乡前度，敲诗月下，茶榻能温，凿石云边，鬓丝轻拢。最是点雪神光如画，洱海夜涛徐涌。十年萍蓬，碧鸡金马，千里相思重。春难驻，更那堪，楚臂吴尻，几回懵懂。
系裙腰|蔷薇开谢麦秋天。那堪风雨连绵。前朝初试罗衫好，到得今辰，又难耐晚风前。槛外荷花抽嫩绿，新叶大总如钱。鸳鸯一对浑忘冷，尚宿池边，看双戏处，碧波圆。
系裙腰|怪看窣地缕金花。新匀染，拂轻纱。浅深颜色随浓淡，彩晕交加。云拖水，月生华。五铢细熨湘纹褶，襞来皱，处偏佳。嫦娥碧海微尘步，低映晴霞。东风摇漾，绣屏遮。
紫萸香慢|又匆匆一回重九，菊萸总随愁新。恁悲哉秋气，惯萧瑟隔年人。最是无风无雨，费遥山眉翠，镇日合颦。念东篱俊约迹往越成尘。渺过雁几重冷云。黄昏。忍对清尊。持薄酒，与谁温。甚青娥皓齿，檀痕掐损，毕竟声吞。总然夕阳如醉，算多事怨浓氛。强登临自怜衰鬓，故人不见，寥落客里佳辰，霜重闭门。
紫萸香慢|背西风行吟低首，一枝懒插乌纱。笑惊霜蓬鬓，对佳节惜年涯。昼静铢衣娇舞，更招携仙凤，乱落晴霞。寄相思杜曲，客子独伤高，忍再问两京好花。鸣笳，海上浮槎，天不管野人家。但东篱雨足，南窗月满，时放灵芽。晚来葛巾重岸，话陶令记元嘉。尽销凝殿秋情味，卧龙坊畔，今日杯酒谁赊，珍重年华。
紫萸香慢|照回漪，沿堤疏蓼，入门已觉秋深。为层台高峙，引游屐，一登临。未信无多风雨，竟波兼天涌，地接云阴。更萧萧万木，聒耳作龙吟。渺众虑有人感音。侵寻。往事烟沉。篱菊采与谁簪。剩横空几点，飞鸿瞥影，如诉离襟。倚风独思鲈鲙，正红树，遍江浔。尽南枝故巢犹在，夜寒霜重，鸣鹤归后疑瘖。肠断自今。
紫萸香慢|恨沙蓬，偏随人转，更怜雾柳难青。问征鸿南向，几时暖返龙庭。正有无边烟雪，与鲜飙千里，送度长城。向并门少待，白首牧羝人，正海上，手携李卿。秋声，宿定还惊。愁里月，不分明。又哀笳四起，衣砧断续，终夜伤情。跨羊小儿争射，恁能到，白苹汀。尽长天遍排人字，逆风飞去，毛羽随处飘零，书寄未成。
紫萸香慢|又闲居数将重九，空阶半霎晴阴。算溪山依旧，恁筋力怯登临。过尽无端风雨，甚江天寥廓，雁字都沈。负黄花后约，故径罢追寻。对浊酒与谁共斟。疏衾。只让凉侵。来日事费凄吟。叹萸囊自裹，兰釭静掩，愁断宵砧。客途泪痕休检，料应比去年深。待相携翠微流水，画边人老，徒惜秋讯萧森。羁思未任。
红林檎近|散发伊谁氏，琴心秋水间。雁柱飒然动，锦瑟暗相怜。鼓罢湘灵妙曲，一弦一柱华年。博山香袅微烟。义甲动春纤。抚操众山响，箕踞对婵娟。白头绿绮，明珰长袖翩跹。便风前相倚，花前对整，无语能将心事传。
红窗听|滑簟横陈金带枕。春梦窄见日高还寝。蜃窗过雨苹飙迅，被万荷喧醒。才傍圆冰匀媚粉。因郎劝又中卯酒，瞢腾难定。翠帱重展，任蝉云不整。
红窗迥|春闱期近也，望帝乡迢迢，犹在天际。懊恨这一双脚底。一日厮赶上五六十里。争气。扶持我去，转得官归，恁时赏你。穿对朝靴，安排你在轿儿里。更选个宫样鞋，夜间伴你。
红窗迥|河可挽。石可转。那一个愁字，却难驱遣。眉向酒边暂展。酒后依旧见。枫叶满阶红万片。待拾来一一题写教遍。却倩霜风吹卷。直到沙岛远。
红罗袄|兔魄穿帏静，鸿羽寄书迟。恨远阻烽烟，舟车难准，偶占蓍草，消息都迷。夜寒重残烛心欹。无憀自酌芳卮。把菊忆东篱。算近日愈觉故人稀。
红罗袄|画烛寻欢去，羸马载愁归。念取酒东垆，尊罍虽近，采花南浦，蜂蝶须知。自分袂天阔鸿稀。空怀梦约心期。楚客忆江蓠。算宋玉未必为秋悲。
纥那曲|杨柳郁青青，竹枝无限情。周郎一回顾，听唱纥那声。
纱窗恨|团圞桂影依前好，一轮移。可怜来向房栊照，是空帏。别离久更思君切，仗角声吹落清晖。免使旁人见，瘦容仪。
绕佛阁|旧怀拌损。残照故国，无泪堪霣。愁路骢引。梦华逝水雪鸿更休问。凤城大隐。门巷未改，阅世朝槿。暗尘凄紧。燕归莫也雕梁怕重认。送目幻楼阁，自古沧桑无此恨。谁念未归，山邱须与忍。剩占取人天，各自孤愤。惘然金粉。便对影江山，无复游俊。悄寒边暮云低尽。
绕佛阁|古村景丽，幽草浅湿，微雨初霁。山隐萧寺，荡魂旧稿临春惯同倚。巧莺唤起，衫影乱踏，沈恨谁洗。迤岸花气，送人洞口云深暗风细。卧壁黝双垒，稳抱菩提喷法雨。长醉紫霞毒龙痴睡美。想万古荒荒，留此丸地。两行清泪，听四面鹃声，游浪何计。写心魂夜凉如水。
绕佛阁|上洄下噀，双鬓已白，烟翠无主。沙燕新乳。对门店里，邻翁葬何处。破篱未补。穷到世外，生计蔬圃。秦汉如许。甚时送老，桃源数株树。片玉报京国，梦引吴娘携酒去。遥念梦窗，江南芳草渡。惯药味宵浓，香似仙露。几家人住。问剑水星纹，花下蛮素。杳枫桥旧年秋雨。
绕佛阁|雨晴未准。云敛远碧，帘罅风紧。杯酌愁整。菊迟病久，寒砧报霜信。笛楼恨凭。江草倦绿，芦浪千顷。鸥梦清迥。棹歌响答，微茫认归艇。景物转骚屑，客馆吟商迷晚径。鸦舅冷红，莲衣雕玉井。又砌畔啼螀，幽咽难听。楚兰魂定。是党锢文章，休说憎命。理琴丝泪交縻绠。
绕佛阁|绀烟敛霁，香外梵歇，颓照萧寺。珠露飘蕊。惯催俊侣年年贳春醉。画阑再倚。谁料素约，和恨难理。残酹沾地。夜深定有秋魂暗惊起。蠹壁字零落，细数词流空百辈。何况故人伤高当日泪。总冷透西风，邻笛凄异。断鸿知未。有一样西堂，孤坐无睡。绕花阴梦痕如水。
绕池游|向晴峦下，一碧连蜷谁解？云以外，晶晶澄光洒。葱茏迸溅，横膝青山都矮。岁华开败。梦涛滂湃。青天不坏。震泽窥吾犹芥。波间月，逡巡莫能罢。浮沤长在。电火烧空相待。咫尺田地，荡胸变海。
绕池游慢|荷花好处，是红酣落照，翠蔼馀凉。绕郭从前无此乐，空浮动山影林篁。几度薰风晚，留望眼立尽濠梁。谁知好事，初移画舫，特地相将。惊起双飞属玉，萦小楫冲岸，犹带生香。莫问西湖西畔□，□九里松下侯王。且举觞寄兴，看闲人来伴吟章。寸折柏枝，蓬分莲实，徒系柔肠。
绛都春|茸轻絮软。又风约嫩寒，春衣停剪。绣坞路迟，响屧痕留吟香伴。等闲岁月抛莺燕。荡帘幕沈沈慵卷。素娥眉晕，依然照影，旧时芳艳。谁管。萦烟系柳暗无绪，只有伤春人见。泪雨镜波，浣雪巾香桃花浅。吴蚕冷缩情丝倦。甚碧海红桑凄变。待伊重写，麻姑画绡闷展。
绛都春|乌衣梦醒。送春似过翼，园林幽夐。地近绛霄，才称黄门声华盛。无端环玦寒宵迥。正孤坐推敲难定。怪他心迹，春光最好，怎教凄哽。消凝。簪花帽侧，待谁为绾住，云晨烟暝。塞雁乍还，仙骥将迎缑山顶。至今泉水清于镜。倘留得青衫瘦影。翠微定是无情，对人意冷。
绛都春|清明近也。恁满天丝雨，犹做轻寒。伫念翠楼，一春愁绪不曾闲。远山欲画心情懒。素娥眉，又难弯。绿揩莺背，红飘蝶粉，泪湿香兰。怊怅。湘帘不卷，但沈沈梦影漠漠烟痕。瘦尽海棠，能消几个冷黄昏。春归未抵相思远。断魂莫化啼鹃。奈何天里东风，那日倚阑。
绛都春|凌波学步。试扶上小舟，轻移柔橹。弱腕乍扬，已觉吟魂消银浦。低昂一叶从回溯。似蘸渌蜻蜓栩栩。半湾新涨，盈襟绀影，悄然来去。休误。烟霞无价，供欣赏说甚他乡吾土。几许梦痕，濯入沧浪慵回顾。仙踪况许壶天住。尽水佩风裳容与。西洋正恋瑶峰。赤晶认取。
绛都春|春愁怎画。正莺背带雪，酴醾花谢。细雨院深，淡月廊斜重帘挂。归时记约烧灯夜。早拆尽秋千红架。纵然归近，风光又是，翠阴初夏。娅姹。嚬青泫白，恨玉佩罢舞，芳尘凝榭。几拟倩人，付与兰香秋罗帕。知他堕策斜拢马。在底处垂杨楼下。无言暗拥娇鬟，凤钗溜也。
绛都春|猩屏画了。掩绯帔两重，薰风开早。比似洛花，叠叠楼台，仙云绕。一层更上香光饱。引彩蝶房房都到。绛桃百叶，芳兰并蒂，未如卿好。娇巧。石家姊妹，向燕市另起，金台小稿。六幅锦裙，百琲明珠，盈怀抱。窗扉十扇开朱鸟。替七尺珊瑚写照。凭将绛蜡融珠，凤衔到晓。
绛都春|韶华渐好。报锦里又是，春风来早。昴宿降萧，崧岳生申符英表。三朝幸望人倾祷。寿与长城俱老。碧油红旆，高牙大纛一时荣耀。矫矫。甘泉旧德，少年日，翰苑玉堂曾到。润饰帝谟，粉泽皇猷文章妙。主盟经济尊吾道。早晚促归岩庙。愿同海内苍生，伫看凤诏。
绛都春|钗梁旧燕。怅尘满镜台，奁衣慵换。笛里暮愁，琴里秋心春痕短。高楼明月吹箫伴。隔瀛海仙山天远。乱莺啼后，碧苔院宇，履綦谁见。江馆。萧萧夜雨暮云外，尚把鸾音凝盼。骑省费词，元相悲怀谁深浅。朱颜省识春风面。倩谁写真真行看。芳魂纵使招来，怕随梦散。
绛都春|蛮春未半。怅井畔露桃，红销妆浅。冷落画屏，遥夜相思应肠断。啼鹃难唤行云转。问客里芳菲谁遣。离魂依约，经年尚傍，舞裙歌扇。别苑。欢期正好，背人处早结东风同伴。柳絮梦轻，鸳幄盟寒缘终短。当时菱镜尘空满。想灰尽芳心千遍。漫怜隔雨楼台，惯劳望眼。
绛都春|炎蒸才谢。正暮云敛尽，银河斜挂。莺燕风流，荷芰繁华，梦还惹。此时旅况何如也。举目见新霜沾瓦。青荧灯火，纸窗竹屋，狂吟闲写。中夜。追思往日，向金门执戟竞夸裘马。一阵西风，又送羁人，燕台下。急须觅破衣残帕。同学者相逢如乍。且寻江表徐陵，月明词话。
绮寮怨|觅醉不成春浅，海风吹又醒。淡落日蜃雾楼台，鹭行外岛屿纵横。罗胸星辰历历，蛟龙睡照梦灯暗明。倚舵楼钟籁微茫，沈沈夜桂魄乘浪生。雁去江南几程。黄娥跌舞，尊前记斗轻盈。不夜春城，赋离席，最牵情。萧然一身四海，断蓬迹，向沧溟。风波惯惊。高歌快意处，心太平。
绮寮怨|唤此人间何世，老天知醉醒。为往日二老销亡，山河影步步新亭。思君如今更酷，光天下夜黑燐自青。竟先后化作长星。空山叟破屋珠泪盈。去岁记寻雁程，江楼坐上，当官盼到黄琼。按拍三清。善才韵，有谁听。甘人乍逢魑魅，酒后语，梦中情。茅斋少城。芙蓉万树外，风露零。
绮寮怨|倦旅频移栖处，苦催尘梦醒。看几曲□井修廊，烟霄里势转亭亭。蟠螭题名自惬，何时见旧日双鬓青。叹故人弃掷重泉，音书在泪滴衫袖盈。怅望未知去程。新词细写，何人更报瑶琼。向夕凄清。野歌动忍堪听。平途化为泥潦，此际感异乡情。漂花半城。风声伴碎雨，终夜零。
绮寮怨|过雨荷香初定，袅丝空际烟。正小阁四卷纱笼，苹飔软静漾文涟。沈沈灵坛暮色，凉蟾皎映竹微露山。似放翁借得僧房，臞仙侣待鹤闲舣船。静夜月华自娟。耽诗杜老，吟怀白羽江莲。禁掖钟圆。往时漏，五云边。月明旧宫无恙，水殿影，照人怜。银潢界天。秋声万树动，魂黯然。
绮罗香|雨过盆池，风吹荷叶，绝胜银塘幽意。几朵仙葩，绰约杨家姊妹。斗红妆映水朱妍，洗素容凌波玉腻。小亭中琥珀杯浓，相看不觉同花醉。却羡东邻老子，散发碧山楼，顿添芳思。自谱新词，一曲与花争媚。恐西风容易惊秋，对南薰笑歌休弃。况光阴暮景如驰，只索牢牵辔。
绮罗香|寂寞宫花，参天黛色，前度刘郎重到。依旧东风吹绿，寺门芳草。孤松下半亩方塘，暮云外数峰残照。经香虚隔久生尘，高僧尽向尘中老。前朝清水旧院，听画楼莺转，不堪登眺。一片荒亭，瘦石枯藤萦绕。吟玉树，尚忆嘉陵，题壁客已无崔颢。问兴废，禅院凄凉，月明空碧沼。
绮罗香|欲雨凉生，初弦月在，画戟香中清啸。旋种芙蕖，深夏木兰芳沼。银汉入天镜搀秋，福星度雪阑争照。又谁写万幅莼波，一江佳思到鱼鸟。吴儿眉语笑里，要见圜扉绿遍，平畴青绕。羽扇纶巾，萧洒玉貌长好。问千年庆会风云，正此日静春花草。更弦管非雾非烟，鹤声帘幕晓。
绮罗香|几处人家，数间僧寺，记得看花曾到。一棹江南，漂泊不如归好。看疏林挨过斜阳，偏搀和天涯衰草。怎西风帘卷佳人，病容消瘦比秋早。阴阴梅子熟后，雨雨风风凄紧，春光催老。零落东篱，满地残英难扫。最愁是踏碎征尘，又还怕冷枫相笑。任题诗不写相思，寸红流共杳。
绮罗香|U爇珠霏，硝炊玉溅，一勺涓涓清泚。泛出桃花，江上鸭先知未。讶冰泮不待葭吹，试缨浣，闲看浪起。引灵源小凿娥池，洗脂重见渭流腻。兰汤谁为灌就，也似华清赐浴，山灵溥惠。不许春寒，侵到人间儿女。喜湔肠痼疾能瘳，问换骨仙源谁嗣。竞联翩，裙屐风流，证盘铭古意。
绮罗香|断槛扶慵，危桥倚困，日日无情烟雨。旧识萧娘，不是者般眉妩。直瘦到金缕衣宽，断魂比玉门关苦。念漂萍泊絮都非，斜阳空付乱蝉语。年年嘶马陌上，看一般憔悴，无聊张绪。草草繁华，枉了浪摇颠舞。残月寺钟外愁来，晓风岸，酒边人去。便饶是，吹断情丝，也还留恨缕。
绮罗香|乱剪烟霏，高擎月色，仰看真疑全树。荡漾虫魂，都为冷香抟住。证归客初地微禅，养萧斋一年秋句。纵红尘招隐无人，幽丛深秀自天宇。繁枝漫劳玉斧。合念山河影瘦，花身如故。梦里灵旗，不是那时蟾府。罢瑶妃曲里霓裳，听戍妇夜阑砧杵。问吴仙何事无眠，似人愁向曙。
绮罗香|席帽聊萧，尘襟冷落，恰喜骚人相见。永夜衔杯，珍重红牙低按。乍飘来管脆丝恬，任听去魂消肠断。看灯前年少吴趋，风流并极一时选。谁怜吾辈倦客，潦倒长安市，岁华偷换。邂逅欢场，莫道漏沉星转。赋短句宋玉增悲，纵高谈方干忘倦。问篱畔菊有花不，还期花下宴。
绮罗香|碧宇澄秋，黄花浥露，天净月华如水。羽扇绡衣，分得翠蕉凉意。映清辉香雾云鬟，恍吹下瑶台环佩。最宜人石几磁瓯，试茶闲领静中味。良宵佳景自赏，幽吟料应不减，鲍家才思。冰雪襟怀，悟澈广寒身世。谁写出绝代丰神，恰伴取一枝仙桂。好和它金粟西风，芬芳传卷里。
绮罗香|曲苑花疏，空庭漏静，隐约飞从何处。耿耿孤踪，怎向人丛来去。覆乌云，寂寞湖山，闹黄昏，凄凉风雨。剩星儿，一点微光，夜深能照几多许。疏帘正好，飞过却被轻轻纨扇，无端兜住。暗里偏明，可惜清辉自露。到深秋，片影谁栖。问前生，夕阳无语。莫思量，废苑扬州，绿杨犹乱舞。
绮罗香|夹竹来禽，药苗戏蝶，梨院浓阴时候。晓起笼烟，开遍亭台非旧。擘纤手琼雪搓成，倩玉斧水晶裁就。记临春大舍歌残，满宫凉月漾罗袖。小楼曾见白燕，飞去花间莫辨，飞来还又。连理交枝，片片光凝清昼。为迎风欲障屏山，乍掩映冰绡云母。认疏篱几点梅花，暗香真是瘦。
绿盖舞风轻|玉立照新妆，翠盖亭亭，凌波步秋绮。真色生香，明珰摇淡月，舞袖斜倚。耿耿芳心，奈千缕情丝萦系。恨开迟不嫁东风，颦怨娇蕊。花底谩卜幽期，素手采珠房，粉艳初退。雨湿铅腮，碧云深暗聚软绡清泪。访藕寻莲，楚江远相思谁寄。棹歌回，衣露满身花气。
翠楼吟|箧冷脂函，窗闲粉拂，帘钩静摇霏雾。金飔锵翠竹，是谁在虚廊微步。芳踪偷溯。认暖玉攲闲，横波窥户。依然误，剪刀声里，唤人鹦鹉。几度。风外吟香，搅断魂飘落，一篝花絮。娇啼惊梦觉，碎珊枕愁红千缕。钗虫垂处。盼晓月吹来，仙裙留住。离情诉。锦屏深掩，不教飞去。
翠楼吟|雪里暗香，水边疏影，霏霏化为烟雾。灵根抛未尽，料犹在画檐低处。坠红无数。怅蜕后游踪，悄然谁顾。家何所。罗浮缥缈，是伊归路。日暮。栩栩梦中，尽情丝牵绊，了无头绪。相思从此始，向纸帐如闻凄诉。清修自苦。信明月前身，面尘难住。春无主。且邀仙蝶，过墙寻去。
翠楼吟|月魄荒唐，花灵髣髴，相携最无人处，栏杆芳草外，忽惊转几声啼宇。飘零何许。似一缕游丝，因风吹去。浑无据。想应凄断，路旁酸雨。日暮。渺渺愁予。觉黯然销者，别情离绪。春阴楼外远，入烟柳和莺私语。连江暝树。愿打点幽香，随郎黏住。能留否。只愁轻绝，化为飞絮。
翠楼吟|杳渺无端，将吟忽笑，长教闷恹恹地。东风相缭惹，陡提向心苗中系。慵拈缄U。惯蝤领低垂，秋波斜睨。衔纤指，小腰凭暖，玉栏杆字。意绪。难与人言，在窅冥思路。笔端描细。离情缫一缕，问遥向阿谁边寄。相思滋味。怕薄幸檀郎，消他不起。无聊耳。转难抛下，隔年心事。
翠楼吟|延隗求贤，论雄煮酒，豪风寂寥谁见。萧条千载后，飘泊客词华清练。青衫愁绽。向鹦鹉洲边，徘徊吟倦。空依恋。凄凉家国，回肠千遍。谁羡。丝竹中年，谱漫天离索，此情谁荐。扬鞭归去矣，乘肩伴何劳呵殿。苔深旧院。笑三径高寒，吟锋镂幻。琴声啭。画图闲展，沧桑惊换。
翠楼吟|月堕疏桐，人依苦竹，滩头露重风细。遥听云外笛，问仙乐尘寰谁会？空香盈袂。奈鬓角青衰，荷心红瘁。休垂泪，晓珠凝处，未圆先碎。浅醉，还引螺杯，想避秦狂客，也应无寐。碧峰幽磴险，望林杪星沈霞起。孤鸿凄唳。叹已失瀛洲，难寻瑶佩。苍烟际，悄然消领，一川灵气。
翻香令|镀镮小小夜光嵌。约时恰称嫩葱纤。第五指，同心扣，试挂枝榴火一齐炎。春眠偏怪燕呢喃。惊回同梦启香奁。匀面了，笼鬟未，算郁金鲜锡惯曾黏。
腊梅香|爱日初长。正园林才见，万木凋黄。槛外朝来，已见数枝，复欲掩映回廊。赐与东皇。付芳信妆点江乡。想玉楼中，谁家艳质，试学新妆。桃杏苦寻芳。纵成蹊，岂能似恁清香。素艳妖娆，应是尽夜，曾与明月添光。瑞雪冰霜。浑疑是粉蝶轻狂。待拚吟赏，休听画楼，横管悲伤。
芭蕉雨|槛外蕉心卷叶。挂空星斗满，情天热。许并玉香脂滑。何况翡翠屏深，鸳鸯枕惬。恰如花际醉蝶。休逐梦泥雪。还想到别来低低说。对向愿，甚时了，相就锦帐偎云，珠帘倚月。
芭蕉雨|草帝擅名幽谷。却移来种向阑干曲。过雨秋容新沐。一任风里题笺，天边挂绿。点点盈阶断续。似恨潇湘独。怯初寒怕著蕉丝服。闲徙倚恁无聊，为谁卷尽芳心，千重似束。
芭蕉雨|雨过凉生藕叶。晚庭消尽暑，浑无热。枕簟不胜香滑。争奈宝帐情生，金尊意惬。玉人何处梦蝶。思一见冰雪。须写个帖儿丁宁说。试问道肯来么，今夜小院无人，重楼有月。
芰荷香|倚晴空。爱湖光潋滟，楼影青红。彩丝金黍，水边还又相逢。怀沙人问，二千年犹带酸风。骚人洒墨香浓。幽情要眇，雅调惺松。天上菖蒲五色，倩掺掺素手，分入雕钟。新欢往恨，一时付与歌童。斜阳正好，且留连休要匆匆。应须倒尽郫筒。归鞭笑指，月挂苍龙。
花发沁园春|晓燕传情，午莺喧梦，起来检校芳事。荼褪雪，杨柳吹绵，迤逦麦秋天气。翻阶傍砌。看芍药新妆娇媚。正凤紫匀染绡裳，猩红轻透罗袂。昼暖朱阑困倚。是天姿妖娆，不减姚魏。随蜂惹粉，趁蝶栖香，引动少年情味。花浓酒美。人正在翠红围里。问谁是第一风流，折花簪向云髻。
花发沁园春|画里人家，笛中花信，东风连日沉醉。霞灯明处，锦幄张来，薰透天香无际。雨颦烟腻。君看取江南佳丽。整一片大块文章，争无檀注觞泥。畅好春卿得意。忒关情无非酒畔诗里。新妆照梦，古艳吹愁，领略温柔滋味。娟娟此豸。曾撞破清平王气。试验向蝶板莺簧，年来都带馀殢。
花心动|烟雨池塘，盻花枝垂垂向人如泣。燕子乍归，帘幕馀寒，语困画梁双立。晓光摇帐惊眠起，□□□莺簧犹涩。断肠处丝繁絮乱，子规声急。只恐芳时易戢，便不待秋风，粉销香浥。半掩绮窗，深锁重门，天静月华将入。素琴弹尽离凤调，凄风与愁云交集。夜迢递罗襟旧痕又湿。
花心动|门掩空庭，疏窗上移来月明如画。飞入暗香，知有梅花，早见影儿相凑。古欢自与幽人结，朦胧处一枝低覆。问何事依依倦倚，恁般清瘦。欲画偏难下手。看绛萼，琼英粉凝脂溜。绮丽丰姿，淡泊精神，允称百花居首。想当微雪轻烟候，闲作个胎禽厮守。相许否。巡檐试开笑口。
花心动|日暖风和，正满架浓阴，柴门深掩。篱落萧疏，墙角清幽，望去琼瑶一片。淡香飘向无人处，试问在谁家庭院。尽任著山村水郭，牵藤布蔓。林下风情未远。纵富贵何辞，也甘贫贱。杏子青垂，柳带长拖，多少繁华先占。殿春芍药同时放，不羡它雕栏回槛。须知道生来野性萧散。
花心动|闻笛楼头，剖双鱼当关残照。柳作氍毹，莺送笙竽，才称狂奴风调。酒龙渴饮澄湖隘，记射虎雕弓犹啸。更何日琨弦再鼓，侧檐前帽。见说天翁有意，出千种徘徊，催人年少。僝僽心情，瘦损身躯，三月黄鹂乱叫。稽山百仞清难极，遥传与个侬知道。且收拾芒鞋好春还到。
花心动|鸠雨催晴，遍园林一番绿娇红媚。柳外金衣，花底香须，消得艳阳天气。障泥步锦寻芳路，称来往纵横珠翠。笑携手，旗亭问酒，更酬春思。还记东山乐事。向歌雪香中，伴春沈醉。粉袖殢人，彩笔题诗，陶写老来风味。夜深银烛明如昼，待归去看承花睡。梦云散，屏山半熏沈水。
花心动|芳信冬闺粉梅梢，年时倦怀曾托。絮雪乍飘，葭管闲吹，刚是病腰如削。画中疏影人同悴，但长日秦篝偎著。倒纤指，因循误了，试灯妆阁。九九光阴似昨。空小笔花枝，泥他屏角。麝炷泪淹，猩点脂融，孤负晓窗梳掠。酽寒消尽春心死，枉冰蕊，描成红萼。杏香冷，低回燕莺旧约。
花心动|石阙口中悲不语，笙炙眼儿空热。三尊佛儿，四座莲台，这位怪侬多设。去心莲子谁知苦，冲阵马蹄痕流血。乱头发只消不理，理时休结。没有笔儿怎撇。笑雀见笼糠，空生欢悦。桃核鸳鸯，那个敲开，空把两仁磨折。大刀底事误佳期，谎破镜天边残月。你何苦，寸寸竹儿生节。
花心动|湿浅帘波，点轻尘楼台，艳春如沐。过了牡丹，芍药披香，刚是嫩芳能续。凤城知共春多少，又催送锦韶经宿。怕相约移红换紫，总添新绿。往事沈香感触。猜风异烟殊，倚阑亭北。梦醒绣衾，吟怯青檠，偏觉脆敲窗竹。展春已属今年闰，误人在晓寒廊曲。絮飞尽，输伊埽愁万斛。
花心动|吴越名都，倚船窗满幅髯苏游稿。翠滴愁霖，玉喷飞泉，催客酿成清醥。浮沉四海无拘系，论麋鹿何知烦恼。探囊底题花彩笔，可随春老。已挂城头片月，有红粉新妆，慰人怀抱。左手把金蕉，右挹珠钿，极目万山清晓。夜深鹤背寒如水，终难称麻姑仙爪。愿挥手蓬瀛只在江表。
花心动|荷叶翻时拥单衾，凄凄半宵风雨。醉里未忘，欢事频经，春艳翠屏酣舞。酒阑人共飞花转，便催送一帆西去。指三载心期旧约，更能来否。凝睇吴山断处。空只见冥冥，数重烟树。好景逝波，黯碧笼窗，争似少年情绪。一缄书到从头看，锦机织万千愁语。顿白尽安仁鬓丝几缕。
花心动|粉堞云齐，度清笳愁入暮烟林杪。素艳透春，玉骨凄凉，勾带月痕生早。江天苍莽黄昏后，依然是粉寒香瘦。动追感西园嫩约，夜深人悄。记得东风窈窕。曾夜踏横斜，醉携娇小。惆怅旧欢，回首俱非，忍看绿笺红豆。香销纸帐人孤寝，相思恨花还知否。梦回处，霜飞翠楼已晓。
花犯|为春忙，名园踏遍，笙歌迹如扫。嫩荫开后，动白袷青鞍，游侣都好。几时不到城南道。湖漘多弱草。记旧日小庭莺燕，因他憔悴了。流苏步障更留人，盛衰翻下涕洛阳年少。杯待举，妖红湿微传风调。回车觉暖香入座，湘箔掩花房眠乍晓。恐逗起一眶幽恨，雕栏随世老。
花犯|雨凄其，斜风送冷，青镫照无寐。鬓丝愁悴。愁赴楚寒江，鱼信难寄。断樯卧影烟波底。沙鸥相共倚。怕此夕玉钗分破，鸾胶空似洗。楼台万家旧豪华，霓裳罢舞后，胡笳吹碎。惟暗想，兴亡梦燕莺能记。如今但泪痕界脸，盼游伴天涯重料理。正戍鼓，一声声缓，江城人夜起。
花犯|影横窗，苔鬟翠羽，声声唤春晓。倦蜂频到。怜片蜡红簪，还弄疏照。碎钿满地虬枝古，罗浮仙梦老。惹暮雪沾香茸袖，黄昏飘冻草。东风岭头恨开迟，孤蓬路老鹤天寒霜缟。帘底月，依然见翠眉痕小。年时访野桥细雨，空怅望天涯春去了。怕起舞一声飞玉，凭阑人又杳。
花犯|拥缃裘宵衣炫缟，寒光散馀晕。暗惊蓬鬓，杂佩响瑶阶，魂返谁认。漏深渐感东风紧，亭亭莲步稳。爱小立碧窗幽茜，从教春讯准。何人肖得此娉婷，调铅处省识王孙遗恨。相伴久，芳根共漱泉清韵。湘娥怨素弦自写，还凝想月波来浸鬒。待记取琅玕高馆，飘飘仙袂引。
花犯|粉墙低，梅花照眼，依然旧风味。露痕轻缀。疑净洗铅华，无限佳丽。去年胜赏曾孤倚，冰盘同燕喜。更可惜雪中高树，香篝熏素被。今年对花最匆匆，相逢似有恨，依依愁悴。吟望久，青苔上旋看飞坠。相将见脆圆荐酒，人正在空江烟浪里。但梦想一枝潇洒，黄昏斜照水。
花犯|渚风低，芙蓉万朵，清妍赋情味。雾绡红缀。看曼立分行，闲淡佳丽。靓姿艳冶相扶倚。高低纷愠喜。正晓色懒窥妆面，娇眠敧翠被。秋光为花且徘徊，朱颜迎缟露，还应憔悴。腰肢小，腮痕嫩更堪飘坠。风流事旧宫暗锁，谁复见尘生香步里。谩叹息玉儿何许，繁华空逝水。
花犯|倚东风，看花雾冷，芳心付流水。去帆阴里。望暮雨朝云，无限离思。弄珠负了韶年纪。前欢犹剩几。恁记省半江颜色，婵娟相料理。无言绕花易黄昏，依稀认，窈窕文禽烟际。仙袂举，疏枝外不禁憔悴。涟漪碧晚来照影，春梦好怜他莺唤起。但领取玉楼颦笑，寒香生翠被。
花犯|绣帘深，刘郎一笑，风流胜前度。戟香门户。还别有祥云，檐外飞舞。洞底烛下应低语。晨妆须带曙。待献了堂前罗袜，双双交祝付。从前茜桃与杨枝，如今便合逊梅花为主。行乐处。西溪上柳汀花屿。封侯事看人漫苦。谁能向黄河风雪路。且对取锦屏金幕，双蛾新样妩。
花非花|映纱窗，辉绣幕。乍含苞，旋吐萼。好占喜信准明朝，晓风莫便轻摇落。
花非花|花非花，雪非雪。塞北逢，江南别。垫平骢路夜疑霜，堆上鹦阑朝误月。
芳草|伴离情，萧萧瑟瑟，西风又蹙蛾眉。今宵分袂处，海棠亲见，都有泪花。瑶阶还独立，趁佳晨带露刚宜。助新妆遥天一碧，曲沼双埼。相思。丛丛桂影，新来又雁语迷离。赤阑围素梦，倩谁扶月起，作弄娇痴。好秋轻过了，敛芳魂雪压霜欺。待明年云罗翠缬，小院春晖。
芳草渡|主人宴客玉楼西。风飘雪忽雰霏。唐昌花蕊渐平枝。浮光里，寒声聚，队禽栖。惊晓日，喜春迟。野桥时伴梅飞。山明日远霁云披。溪上月，堂下水，并春晖。
苏幕遮|彩分鸾，丝绝藕。且尽今宵，且尽今宵酒。门外驴驹声早骤。恼煞长亭柳。倚秦筝，扶楚袖，有个人儿，有个人儿瘦。相约相思须应口。春暮归来，春暮归来否。
苏幕遮|为多情，双眉蹙。记得当时有个人如玉。同倚小栏干一曲。对月联吟，还把新诗续。到而今，愁万斛，无限酸心独背人前哭。不道清才多命薄。如此年华，撇我缘何速。
苏幕遮|塞云横，关月远。帘外霜浓，寒重呵金剪。手擗绿橙香雾溅。绣被兜罗，只许猧儿伴。参旗斜，银汉浅。好梦依稀，又被风吹断。离思乍随清漏满。倦眼窥窗，蝉影垂垂乱。
苏幕遮|做修持，休轻侮。认取云中，细细清清雨。净净泠泠灵芽吐。心外寻求，谩了虚辛苦。坐与行，卧与住。闲里闲搜，闲暇逍遥做。结就金花开玉户。一道光明，直射无为路。
苏幕遮|燕莺来，蜂蝶聚。一阵东风，吹落花如雨。满地繁英纷莫数。为爱吾庐，近了扶疏树。月当空，日卓午。扑鼻浓香，如入梅林去。廿四番风留不住。欲写春光，且唤丹青补。
苏幕遮|远山低，红日坠。雁背西风，冷透相思字。倚枕行吟俱不是。祇是魂销，暗洒无声泪。绕疏林，窥浅水。秋在湖心，人在黄昏里。绝好新寒诗味美。我的心头，这是何滋味。
苏幕遮|木兰舟，杨柳树。两不关情，挽宿由天暮。更有上流春草渡。暗笑行人，何事频来去。往来人，南北路。水宿风餐，半被京华误。蓦忆江南烟月处。按拍传觞，不管城头曙。
苏幕遮|断杯盅，离玉枕。莫作因缘，怕惹清愁醒。夜夜强翻书解闷，不料书中，处处相思恨。雨时时，风紧紧。吹去春花，吹到中心病。只有莲心吹未晕，留与幽人，更作悲秋韵。
苏幕遮|避棋雠，抛酒债。朱十陈髯，同爇心香拜。六月松风无处买。尽彀伤心，忍作伤心话。样描鸳，尘捣麝。画独攒眉，与遣无聊夜。汐社逍遥人不怪。定有词仙，字字华严界。
苏幕遮|这无为，先天造。有有无无，端的无穷妙。最上不空谁曾到。强曰为名，假作字之号。道真常，大秘奥。觉象圆明，得一元顿教。代代相承心印宝。压尽傍门，独显真大道。
苏幕遮|小窗幽，深院曙。帘外轻寒，寂寞花无语。隔院繁华初著处。蜂蝶寻香，飞过邻家去。葬桃花，吟柳絮。底事推敲，只有伤春句。杜宇声声啼不住。若是怜侬，莫引侬愁绪。
苏幕遮|柳含丝，梅破萼。报道东风，一夜穿帘幕。春光依旧人非昨，忽讶春光，不是人情薄。花前醉，月下乐，只恐韶华，易去难留阁。明朝雨暗胭脂落，莫怨春光，不管人消索。
苏幕遮|枕函香，花径漏。依约相逢，絮语黄昏后。时节薄寒人病酒，铲地梨花，彻夜东风瘦。掩银屏，垂翠袖。何处吹箫，脉脉情微逗。肠断月明红豆蔻，月似当时，人似当时否？
苏幕遮|嫩凉浮，幽思聚。一笛西风，吹醒陂塘雨。约略晚峰青可数。谁放斜阳，红了疏疏树。问渔兄，携钓侣。小咏鸣舷，唱入菱花去。时有闲鸥留客住。醉拥蓑衣，清梦烟中补。
苏幕遮|梦天涯，悲落寞。怨雨怨风，叹息春萧索。岂为伤春心绪恶。愁为多情，转恨多情薄。写相思，谁可托。苦苦思量，欲寄何如莫。忍心写个违心诺。向月长嘘，怎恁人飘泊。
苏幕遮|不须留，侬去罢。才转身时，又作愁人话。肠断春风杨柳下。落日看看，早月儿来也。两眉低，双袖把。直恁情多，怎忍轻抛舍。一笑重回离恨卸。并坐红窗，且再过今夜。
苏幕遮|清净门，柔弱户。忍辱家风，朴实为公据。无作无为成活路。自在逍遥，云水通行步。绝聪明，效愚鲁。兀兀腾腾，不起闲思虑。面垢头蓬身粪土。万事俱忘，堪应三清举。
苏幕遮|掩湘奁，笼翠袖。病到春分，病到春分后。百折回阑□倚久。愁乱如丝，愁乱如丝柳。燕巢梁，蜗篆甃。风雨连宵，风雨连宵又。欲绣苔衣描未就。红染飞花，红染飞花瘦。
苏幕遮|朔云寒，边月苦。觱栗西风，吹乱黄沙舞。夜半雪深三尺许。毡帐驼峰，倒载琵琶女。打围来，圈地去。银管炊烟，茶煮乌羊乳。蛮府将军穷塞主。匹马随他，看射南山虎。
苏幕遮|月光微，帘影晓。庭院深沉，宝鼎余香枭。浓睡不堪闻语鸟。情逐梨云，梦入青春杳。海棠阴，杨柳杪。疏雨寒烟，似我愁多少。谁唱竹枝声缭绕。□□临风，自诉东风早。
苏幕遮|清叟冠，伯功履。见惠山侗，别有非常意。使我顶天并立地。俯仰观瞻，无怍兼无愧。得斯因，无限喜。出户迎宾，何患殊无礼。更向就中搜奥旨。上下冲和，得赴青霄里。
苏幕遮|洛川波，巫峡岫。种得情根，肠断还依旧。泪洒西墙苔似绣。几点疏红，较比春来瘦。粉沾衣，香惹袖。移向窗纱，不怕寒蛩咒。霜落玉阶寒未透。伴取花枝，今夜灯儿后。
苏幕遮|上丹田，玄空路。玉锁金关，八卦珠帘库。左有青龙，右有白虎。碧眼胡僧，便是三清土。虎伏龙，龙伏虎。战退三尸，赢得河车路。意马心猿弄拴住。运上昆仑，透入泥丸去。
苏幕遮|两番风，三日雨。春尽江南，望极吴山树。洛浦人来知未许。病客还归，谁共灯花语。绿窗词，芳草谱。烙印诗心，天海将愁去。月下梅边相忆否。烟水茫茫，飞梦兼葭渚。
苏幕遮|女休猜，儿莫识。情欲偷精，盗髓隳筋力。奉劝回头寻歇息。认取身中，三个真端直。姹娘亲，婴子得。专委黄婆，鞠养成渊默。畅饮刀圭通十极。四句同归，随步云霞陟。
苏幕遮|驿尘飞，天意紧。香雪芝封，犹带吴泥润。昨夜宝奁开玉镜。一点西风，便觉寒秋近。白苹洲，红蓼径。风露凄清，快促黄金镫。叠叠重重听好信。掷了碧油幢，更掷双堂印。
苏幕遮|黯尘沙，飞草树。簸起闲愁，直向天涯路。不到江南休便住。好趁东风，散作相思雨。近雕阑，窥绣户。扶上层楼，楼上花如雾。月暗烛明人未去。料是而今，谁记销魂处？
苏幕遮|月初沉，星欲滴。一带回廊，曲曲犹能觅。暗数栏杆应六七。听遍行踪，不是伊家屧。步偏那，行转怯，似待如迎，却是来时节。半晌消停怜窄窄。两瓣轻莲，晓起看无迹。
苏幕遮|昨朝风，今夜雨。雨横风狂，偏在梁园里。断送春光春几许。寂寂红芳，漫委青苔坠。蝶蜂忙，莺燕语。共怨东君，不替花为主。无计留春春欲去。多少春愁，且对残红醉。
苏幕遮|柳绵新，梨粉瘦。脉脉消魂，池馆轻寒透。一霎花梢斜日漏。细雨连天，又做黄昏候。翠原风，青冢酒。地下红妆，睡损苔花绣。肠断玉阑香豆蔻。春到人间，也到幽泉否。
茶瓶儿|绿罨苕溪顾渚。拍茶妇绣裙如雨。携香茗轻盈笑语。记得鲍娘一赋。邀陆羽。煎花乳。红闺日暮。玉山半醉绡帏护。且消酪奴佳趣。
荔枝香|絮影纷飞无数，来又去。最惜十日，轻阴衣冷沾花雾。春残独倚帘栊，渐有潇潇雨。空妒。软语雕梁燕双乳。欢意减剩，别梦寻遥浦。梦醒思量，啼湿袖罗慵举。谁识情深，宛转留春诉鹦鹉。漫剪同心蜡苣。
荔枝香|拂雪萧晨风乱，飞蝶去。莫道片片如花，轻剪寒中雾。看看坐失林峦，喜极朝来雨。如沐，洗澈新茶正如乳。空伫立，苦忆送君南浦。落照归风，无恙片帆高举。未报迁莺，镇日清言赖鹦鹉。共对依依蜡炬。
荔枝香|甚处寻芳赏翠，归去晚。缓步罗袜生尘，来绕琼筵看。金缕霞衣轻褪，似觉春游倦。遥认，众里盈盈好身段。拟回首，又伫立帘帏畔。素脸红眉，时揭盖头微见。笑整金翘，一点芳心在娇眼。王孙空恁肠断。
荷叶杯|远寄音书一纸。千里。一字一徘徊。泪眼愁眉不忍开。来么来。来么来。
荷叶杯|一点露珠凝冷，波影，满池塘。绿茎红艳两相乱，肠断，水风凉。
荷叶杯|曲砌蝶飞烟暖，春半，花发柳垂条。花如双脸柳如腰，娇摩娇，娇摩娇。
荷叶杯|何处瓜皮艇子，闻声知是小吴娃。荷花如脸脸如花。一色泛朝霞。一霎飘摇秋雨，银塘荷叶响沙沙。打开浴鹭湿栖鸦。暂向柳阴遮。
荷叶杯|携得玉人，舟上低唱按琼箫。晚来穿过藕花里，同倚赤阑桥。
荷叶杯|珍重韩康箧里，牛U马勃鼓留皮。一团弹指似烟飞。莫又负医师。四十万头神骏，开元汧渭五云飞。如今京洛草离离。泡影使人疑。
荷叶杯|微雨初消残夏。正及。晚凉时。荷芰一池相映绿。风起。乱鸬鹚。
荷叶杯|谁遣今生虚度。相误。密意索谁知。从今多是断肠时。相见也无期。不道华年损尽。愁恨。痴愿更缠绵。他生长住有情天。祇是暂无缘。
荷叶杯|玉骨为谁消瘦。知否，端的小儿郎。泥人肠断损容光，点鬓怕吴霜。曾是得他怜惜。何夕。别语更依依。浅红愁结翠娥低，争忍不思惟。
荷叶杯|昔去全无消息。重忆。如月似花人。每逢良夜得相亲。风雨暗相闻。春草绣裙寻遍。谁见。歌舞下姑苏。屧廊香径梦来无。何况是钿车。
荷叶杯|绝代佳人难得，倾国，花下见无期。一双愁黛远山眉，不忍更思惟。闲掩翠屏金凤，残梦，罗幕画堂空。碧天无路信难通，惆怅旧房栊。
莺啼序|秋风未霜汉楚。正枫红杂翠。看鸿阵南剪高云，一字写上天际。裹春去凭谁后品，岚山渐渐寒滋味。又孤帆闲泊，洇在半江愁里。有客风骚。夕阳待晚，似晌酒还醉。赏秋趣漫笑秋虫，妄将悲苦游说。恁无聊教人落寞。断肠句此番休止。且喑声随我枰边。纵横车骑。孟公对手，许我凝神。鼓鼙声乍起。方寸地两城旌旆，万千铁甲。互渡江河，伐声凄厉。将筹帷幄，兵行神速，烟尘弥漫销残日。战犹酣两下忘儿戏。盘中弈局，江山几片金瓯。费尽孔明心计。棋分胜败。已著蟾光。是哪人摘桂。也相揖谢君教赐。执手重邀。来日还谈。再求砥砺。此般搏杀，难能过U。耽时已久昏昏也。暂归之重蓄元龙势。定将收拾河山。大展襟怀。两情如是。
莺啼序|轻阴傍楼易暝，带春云步绮。画阑绕冻柳初荑，暗结沈恨天际。细禽唤年光冉冉，荒波荡晚疑无霁。殢离人肠断斜阳，絮点飘坠。十载东华，对酒念往，信孤根自倚。镜中路窥熟西池，楚吟流怨红翠。赋深情兰荃绣笔，泪花迸铜仙铅水。惯伤春，蝶悄莺沈，梦醒何世。刘郎老去，咫尺蓬山，倦数旧游美。天外紧东风一信，绛蕊颠倒，缥缈鹃声，误人归事。银河夜挽，珠宫晨叩，香笺飞出回鸾篆，悄冥冥海阔星垂地。情丝怨极。长宵雾阁云窗，顿抛乱红嫠纬。横汾旧曲，采石新吟，料画轮正迟。怕点检炉薰花外，笛谱梅边，酒醒觚棱，凤城十二。东门帐饮，西台车马，江湖头白回望处，惜芳菲须掩伤高袂。白鸥去矣难驯，燕幕孤栖，荡魂万里。
莺啼序|离骚困吟梦醒，访台城旧路。问流水东入沧溟，还解流转西否。乌衣梦浪传故国，晴烟冉冉宫墙树。念吟魂凄断，待随燕子来去。回首十年，阑锦花场，趁吟云赋雨。可曾对宝瑟知音，高轩为谁轻驻。倚东风愁长笑短，水云深春江日暮。伴羁怀，唯有征衫，贮寒半缕。高情谩赋，蕙带兰襟，蛾眉古来相妒。英雄到江南易老。后来谁更，风景伤心，泪沾樽俎。登山宴水，横江酹酒，倾将慷慨酬形势，付兴亡一笑翻歌舞。独醒难继山公，上马旌旗动，又还惊起鸥鹭。危亭恨极，落尽寒香，怕道断肠句。有多少行星翠点，春浅寒深，孕粉藏香，蝶清蜂瘦。因孤彩笔芳笺，拟待倩取游丝，系却离绪。旋□□写入鸣弦柱。曲高调古。更人何在，谁比和此幽素。
莺啼序|苏堤柳下维画舸，凭阑远眺。叹西陵卖断繁华，两峰螺黛如扫。忆往日香车油壁，六桥三竺青葱好。更桂香荷艳，玻璃冷浸霞晓。洪谷兴酣，北苑得意，叫绝游仙棹。但满眼刍牧樵苏，极悬崖控绝岛。遍亭皋桃林歇马，采莲歌换关山调。抚流波，荇藻涟漪，U纹留照。游鱼吹浪，飞燕翔空，惯听笙歌闹。乘好景晴和淑媚，吟赏湖光，灏楼开妆镜，舟移芰浦，南屏爽气排林表。羡逋仙，笑指梅花老。孤山鹤梦冰雪绕。渐暖日嘶风，骅骝啮尽芳草。湘帘澄碧，绿水柔蓝，裁笔强墨妙。约略烟岚疏树，瞻顾从容，拟拾幽苹，白云胶扰。银飘鬓丝，蟾辉映雪，幸西家尚容惫耄，趁稀龄少寄临风傲。斜阳一曲瑶琴，放艇湖心，水香月皎。
莺啼序|飞梁驾鳌瞰斗，俯川原绣绮。左云石右揖莲花，锦标高建霞际。敞八牖璇穹镜海，春城画本开新霁。幻参旗天外，军封凤翎遥坠。孤塔干霄，万瓦卧雨，更名山四倚。易堂近泉壑金精，翠微霏润岚翠。访双鱼仙洲信息，正三月梅江春水。傍云风，台畔弦歌，暂忘身世。泉烹麝月，酒酌蠃尊，具主宾四美。同记省文山墨泪，晦叟诗板，雪竹荒坪，古今人事。阳都旧治，庄翁遗爱，为台为沼征民乐，剩千秋小劫华严地。中阶旦复，翚飞秀发江山，露沈象移星纬。凌云概日，佩玉鸣鸾，尚赋才共迟。待染翰离家王粲，倦旅兰成，吐凤千言，卧虹十二。危阑自凭，乌纱重岸，春朝秋夕同望远，御泠然风引仙衣袂。回头蜀道青天，满目关河，梦归万里。
莺啼序|滔滔大江浪涌，荡斜阳半坠。夕晖映红入霜枫，古陌榛杞深蔽。更黄叶萧萧秋冷，荣枯眼底知何世。幻明霞蜃影楼台，画图奇丽。忽想当年，上帝色怒，搅烟尘万里。朔风卷林木为摧，唳鸢惊堕空际。仰苍穹凭谁补裂，九州正群飞海水。惧方舟柁折樯倾，岸遥难系。平沈广陆，浩荡灵修，报怨恩睚眦。怎忘得严城宵警，七月流火，磨剑临门，居人相视。危墙弹洞，飙轮血溅，长街乱踏平民骨，是男儿焉得不憔悴。千春兰圃，从教一炬灰残，掩抑漫洒铅泪。神归瞬息，雨歇云开，已玉京净洗。闲坐对荒园寥寂，越岭低迷，路阻多艰，未埋英气。佳人别后，只愁春事，盛年难再花有恨，甚连宵犹梦烽烟地。栖栖长滞珠涯，无限关山，几时信美。
莺啼序|谁奈少年意味，教重重掩户。翠帘卷一片残英，又惜花事春暮。绿阴渐稀疏结子，天涯几处余芳树。更河桥杨柳，缠绵但成飞絮。因念楼高，绣幕并坐，惹浓熏似雾。玉笙罢低拥鸾衾，夜深微语欢素。倚兰烟轻圆碧梦，拭鸳锦偷拈红缕。甚多情，眠起香蚕，满身愁鹭。今还望远，目送江干，冶游若寄旅。可再过宅边裘帽，陌上车马，暖日秋千，也无风雨。莺俦绕遍，蝶魂守住，殷勤寻谱山芗曲，赋惊鸿共载凌波渡。流光奈尔，匆匆秪有三分，已失野水尘土。潘郎鬓雪，画里青蛾，付镜中白苎。莫细问罗巾绀唾。总是伤心，那角池台，者般歌舞。飘零感我，沈思前事，华堂银烛含冷泪，剩凄凉哀雁留筝柱。相逢尊酒同浇，读曲黄昏，旧人忆否。
莺啼序|神清洞天缥缈，款罗扃岫户。藐姑射冰雪仙人，梦惊春换年暮。黯无语潜申怨抑，琴丝宛转歌芳树。倚回阑愁眼茸茸，话言低絮。再世琼箫，梦里见了，似轻云罩雾。故环在笋束荑柔，年年重展心素。倩魂离华鬘几劫，泪痕湿鲛丝千缕。恨难禁，风露高寒，上清鹓鹭。瑶宫谪久，故国依稀，寄燕洪倦旅。别恨在蜀魂鹃拜，桂管鸾远，爨玉炊矛，瘴江烟雨。蛮花自冶，蛮熏愁重，文园持节邛都道，镂灵关驾鹊孙源渡。蛙泸海日，星回胜节曾来，浣笔醉题风土。游春梦觉，锦瑟歌长，费练裙白苎。渐满地愁苗含艳，瘴草抽红，恼乱琴心，凤鸾双舞。清真旧谱，苹洲渔唱，周郎披扇还顾曲，变新声鹅管调鹍柱。乘槎便溯河源，圣约灵期，定教证不。
莺啼序|园林旧时俊赏，敞银屏绣户。翠樽满醉折花枝，卷帘天半歌舞。暗香动凉飔荡夕，沉沉罨霭疑无暑。但天孙惆怅灵槎，夜来风雨。楼傍秋阴，暂暝便霁，飏晴云暖雾。麝薰过翩入惊鸿，黛螺新画眉妩。弄歌珠梁尘暗簌，似偷掐霓裳仙谱。更商量，佳会明朝，再听金缕。巾车乍卸，柘鼓重携，又几亲笑语。芳昼永曲澜初定，倦耳争洗，间发清商，缓移筝柱。娇波送盼，遥峰颦恨，柔肠回断无人省，只声声化作情天絮。余音未歇，无端瘦月斜阳，送人惨澹归去。阳春法曲，响绝知稀，正感今怨古。问料理金樽檀板，付与华年，羽换宫移，为谁辛苦。红墙雾隐，蓝桥烟锁，蓬山神海无梦到，笑寻常蜂蝶猜都误。凭君领取清愁，杜若湘兰，惯题秀句。
莺啼序|霜天正排字雁，恋樵林钓渚。典裘醉孙楚楼头，华夫吟屐曾住。忆同溯冰潮挂席，君归四百烟峰去。为寒梅，琼萼东风，乱零无主。我亦西游，鸟道束马，满青袍瘴雨。点苍客才整蛮装，洞庭红照烽橹。纵题书禽衔不到，黯凝睇珊瑚洲树。著秋衣，香叠芙蓉，采兰何处。凌波军散，便拨荪桡，秣陵寄倦旅。画船有比肩人载，月姊应是，笔格梳函，锦鲛绡护。东田翠麓，松扉堪结，漫伤前度吹箫偶。更闲寻细草钿车路。离箱乍启，且翻叶叶银钩，几卷岭外新语。凫花一盏，蜜炬双条，话别情最苦。对寂寞山川如此，忍听空江，拍浪声中，又催津鼓。残星浦口，藤鞭茸帽，诗腰鞍背人影瘦，觅金门饥朔神仙侣。重来还约明年，柳碧卢沟，那时记否。
莺啼序|依稀去年梦境，祇沉烟坠缕。乍春醒才解，成愁几分，初散还聚。软红内千胸万臆，前尘点点伤心赋。向东风吹皱眉头，更添幽素。寥落千秋，旧椠蠹尽，问苍生几顾。惜孤负珠玉文章，总知无甚凭据。忍重看残笺泪血，化腥碧斑斓凄楚。暝窗寒，回首斜阳，此情难诉。绳驹磨蚁，转轴星周，也忙似迅羽。恰过眼落花天气，又早昏晓，惯作阴晴，许多风雨。风人善引，诗心能怨，啼鹃声里江山迥。遍天涯共读惊人句。龙蛇感泣苍茫，唤出湘魂，问天怎地无语。零芬剩劫，髣髴前朝，料翠条记否。正柳起清明将近，旧社难圆，草蔓苔荒，雨今云古。浮生似此，惟须长醉。风萍波梗非易会，感沧桑陈迹樱桃树。欷歔旧馆芳菲，怕觅欢痕，系人肺腑。
菊花新|欲掩香帏论缱绻。先敛双蛾愁夜短。催促少年郎，先去睡鸳衾图暖。须臾放了残针线。脱罗裳恣情无限。留取帐前灯，时时待看伊娇面。
菊花新|念我东皇大帝儿。是操觚弄翰之职。飞落尘寰，似此度，算应希。向这里。安能便策景御气。灰头土面千河水。把我如何洗。纵便有铢衣，已失眉峰翠。看看皓首，瞒不过镜台儿。除是去青松下碧云底。
菩萨蛮|渔翁家住寒潭上。晓霜晚日时相向。三尺白鱼长。一双摇玉光。前朝来献状。果慰携壶望。水月正商量。小桥梅欲香。
菩萨蛮|上弦月落黄昏院。惊人乍似双飞燕。已是出来难。疏屏又夜寒。拼得相思各。莫更人前谑。欲语转娇睛。知卿梦里曾。
菩萨蛮|郁孤台上秋风袅，虔州圣地双江抱。草木尽生光，山川万里香。崆峒眉样秀，章贡眼波溜。沃野绿无边，穰穰大有年。
菩萨蛮|芙蓉泣露香兰笑。垂帘几度青春老。应笑画堂空。人间无阿童。笛愁翻陇水。深井桐乌起。燕语踏帘钩。罗帏午夜愁。
菩萨蛮|丝丝柳色清愁织。山城望断花溪碧。回首仲宣楼。登临无计愁。雨声吹海立。流转韶光急。九万有鹏程。沈香天上亭。
菩萨蛮|蓝田一片花光好。开时长趁西风早。初卸六铢衣。新凉未冷时。玉阶珠露滴。宛转花枝侧。香雾上云鬟。离魂直是仙。
菩萨蛮|洞房昨夜秋风起。江清露白芙蓉死。岂是远行时。与君生别离。千山鸟飞绝。隆想弥年月。思妇夜鸣砧。君听空外音。
菩萨蛮|哀筝一弄湘江曲，声声写尽湘波绿。纤指十三弦，细将幽恨传。当筵秋水慢，玉柱斜飞雁。弹到断肠时，春山眉黛低。
菩萨蛮|草堂人去烟光夕。藕花残雨银塘碧。蝶梦此时幽。蝉吟一院秋。庭梧飘玉砌。曲磴茶烟细。独坐数归禽。疏钟逗远林。
菩萨蛮|绿帷剪剪黄金碎。西风庭院清如水。月姊更多情。与人无际明。浓阴遮玉砌。桂影冰壶里。灭烛且徜徉。夜深应更香。
菩萨蛮|柳丝遮断行云路，珊珊一阵横塘雨。雨后燕归梁，湿红娇晚妆。茜衾愁不拥，叠损金泥凤。才得梦来时，月中啼子规。
菩萨蛮|楼头遥望巴江月，茫茫只见波如雪。云气枕边生，绕床星纵横。夜阑风徐徐，梦醒江声急。仰卧任神驰，此中自有诗。
菩萨蛮|泮池荷叶田田碧，骄阳灼灼清凉色。合伴圣人家，道他君子花。九天韶乐下，宏丽惊高厦。也学拜文宣，小丫知敬虔。
菩萨蛮|满庭梨杏飘香雪。珠帘悄隔玲珑月。斗帐锦流苏。青烟碧玉炉。丽谯更漏促。蜡烬双红烛。粉泪界罗衣。梦君君那知。
菩萨蛮|镫唇飐雨秋魂醒。画窗瘦了婵娟影。将泪寄清湘。盈盈罢佛妆。绸缪红押尾。莫误青溪字。一叶一花扶。瑶田蝶到无。
菩萨蛮|药炉经雨缠绵甚。一言病足成词谶。会少即离多。忍期无奈何。冰盘溶火乍。倏过中秋夜。度世有南针。此情盟信心。
菩萨蛮|暑烦人困初时午。午时初困人烦暑。新诗得酒因。因酒得诗新。缕金歌眉举。举眉歌金缕。人妒月圆频。频圆月妒人。
菩萨蛮|伏城明月浑如昔。往来照尽长征客。今日我重过。其如孤影何。遥看云外树。总是来时路。莫喜到家乡。乡愁到更长。
菩萨蛮|山亭水榭秋方半，凤帏寂寞无人伴。愁闷一番新，双蛾只旧颦。起来临绣户，时有疏萤度。多谢月相怜，今宵不忍圆。
菩萨蛮|炼钢炼铁心坚定。家家政治黄金印。门外小高炉。许侬功绩殊。烧空云变色。青紫都成赤。铁树尽开花。木棉无此奢。
菩萨蛮|而今怕听相思曲。多情蹙损眉峰绿。惜别上扁舟。望穷江际楼。蛮笺封了发。为忆人如雪。离恨写教看。休令盟约寒。
菩萨蛮|东风吹醒韶华梦。脂痕补却苍苔空。帘外即长亭。落花无限情。花开人未去。花谢人何处。明岁此花开。知君来未来。
菩萨蛮|长安人海同为客。登楼无复黄尘色。舌辨起风雷。连旬广座开。匆匆来又去。不尽留连处。未到十三陵。自惭虚此行。
菩萨蛮|落花风景春衫薄。薄衫春景风花落。池水碧些些。些些碧水池。偶耽佳句有。有句耽佳偶。难道不看看。看看不道难。
菩萨蛮|去年今日游稽古。斓斑曾著莱衣舞。四世共团栾。津然一笑欢。归期今不远。孥累俱先遣。犹有社中人。相从寂寞滨。
菩萨蛮|纱窗风飏萧萧竹。金鹅屏里抽书读。绿简最牵人。佯呼错应频。菱花刚对面。影瞥双纨扇。绣案尚低头。沉吟卒未休。
菩萨蛮|柳丝轻漾纱窗影。篆痕低绕云屏锦。风细晚烟晴。奁开宝镜明。玉阶堆湿翠。露腻花如醉。帘卷曲阑低。月移林影迷。
菩萨蛮|白云飞渡商于水。征衫湿透思亲泪。书至说平安。教儿还故山。故山留不住。乡水催人去。山水苦亲与。浮生问鹧鸪。
菩萨蛮|疏林一夜风微过。飘飘却共霜花堕。摇落太无端。零星谁更看。匆匆秋渐老。珍重和愁扫。瘦蝶忒多情。飞来似不禁。
菩萨蛮|去年曾祝夫人寿。今岁也又还依旧。鬓绿与颜朱。神仙想不如。骨相真难老。疑是居蓬岛。那更舞霓裳。笙歌溢画堂。
菩萨蛮|杯中白酒吾诗髓。诗长欲塞空江水。对月誓投波。诗愁洗若何。鱼龙休唱句。极目天随树。故国奠余觞。门前江更长。
菩萨蛮|晓寒茅屋吟虫寂。竹梢澹影秋烟白。篱角上牵牛。花明露未收。天涯荒草路。燕子辞巢去。老父未还乡。乡书又几行。
菩萨蛮|靓妆金翠盈盈晚。凝情有恨无人管。何处一帘风。故人天际逢。从教香扑鬓。只怕繁华尽。牢落正悲秋。非□谁解愁。
菩萨蛮|晶帘一片伤心白，云鬟香雾成遥隔。无语问添衣，桐阴月已西。西风鸣络纬，不许愁人睡。只是去年秋，如何泪欲流。
菩萨蛮|银釭冷飐空闺影。铜壶滴得秋魂醒。欲向梦中寻。山高水又深。水纹幽恨结。山色离愁叠。闲煞月团圞。无人共倚栏。
菩萨蛮|翠翘金雀双㶉鶒。博山鹊尾沉香烈。斜柱抱云和。熏笼长夜何。开帘惊U旦。起视明星烂。多露割眸酸。云车风马喧。
菩萨蛮|赤橙黄绿青蓝紫，谁持彩练当空舞？雨后复斜阳，关山阵阵苍。当年鏖战急，弹洞前村壁，装点此关山，今朝更好看。
菩萨蛮|延秋门上乌啼曙。流杯亭下春光暮。尽日转雕轮。故乡无此声。看云楼上立。朝暮南山碧。漫说古长安。长安在日边。
菩萨蛮|燕惊归候悲纨扇。扇纨悲候归惊燕。蕉雨隔窗绡。绡窗隔雨蕉。豆含花似瘦。瘦似花含豆。肠断正更长。长更正断肠。
菩萨蛮|闲庭滴沥秋宵雨。纱窗灯影愁无语。明月几时来。芙蓉何处开。小楼应寂寞。一夜江枫落。雁唳碧天长。残更敲断肠。
菩萨蛮|枝头杜宇啼声急。一帘丝雨和愁织。花事太匆匆。苔阶黦落红。昼长春绣懒。偏髻拖残线。斜倚小屏山。含情忆去年。
菩萨蛮|子规啼梦罗窗晓。开奁拂镜严妆早。彩碧画丁香。背垂裙带长。钿筝寻旧曲。愁结眉心绿。犹恨夜来时。酒狂归太迟。
菩萨蛮|千盘石蹬千竿竹。不知中有幽人屋。夜月响瑶琴。空山太古心。阶前松子落。倚树调双鹤。日日得清闲。何须更学仙。
菩萨蛮|江枫红冷秋垂尽。鱼书远寄天涯恨。憔悴不关秋。非秋还自愁。危栏空倚遍。此恨知谁见。回首是长安。斜阳惟独看。
菩萨蛮|无端几夜西风急。琼花一树轻轻折。雨暗玉阑干。依稀翠袖单。帘垂环佩冷。衰草迷荒径。妆镜为谁开。彩云何日回。
菩萨蛮|画堂昨夜西风过，绣帘时拂朱门锁。惊梦不成云，双蛾枕上颦。金炉烟袅袅，烛暗纱窗晓。残日尚弯环，玉筝和泪弹。
菩萨蛮|秦篝小炷销宫饼。绣衾一叠文鸳冷。侬已不成眠。知伊更可怜。晨光生牖里。晓幕长孤起。春梦太分明。关人半日情。
菩萨蛮|蝉声莫更鸣高树。乡关南望知何处。翠竹舞修墙。风多长日凉。书来良慰我。报道红薇好。往岁恼无花。今年开最佳。
菩萨蛮|越罗裙窣金丝细。行缠轻约春趺腻。微步向珍丛。花开四面红。玉钗香露亸。鬟畔珍珠颗。镜里与花前。娇容谁可怜。
菩萨蛮|相携斗草藏春洞。垂髫覆额眉痕重。惯会发娇嗔。自轮翻打人。玉栏今再见。熟面如生面。低唤小时名。回身不肯应。
菩萨蛮|晚妆初罢香肩并。娇波羞避双鸾镜。屏上玉芙蓉。一窗春正浓。冰蟾圆复缺。十载相思血。春去又多时。佳期和梦迟。
菩萨蛮|诏书昨夜先春到。留公一共梅花笑。青琐凤凰池。十年归已迟。灵溪霜后水。的的清无比。比似使君清。要知清更明。
菩萨蛮|时光易老春不老，莺飞草长依然好。何处觅芳踪，小园花正红。抬头举目望，斜倚高楼上。向晚一天晴，夕阳分外明。
菩萨蛮|檀唇轻启瓠犀白。未言先笑知羞涩。背立倚屏风。槟榔满口红。待将鸳被挽。行近低声唤。何处弄瑶笙。楼高月正明。
菩萨蛮|花花叶叶寒相映。凄凄凉月风吹影。秋碧一丛开。杜兰香下来。虹桥仙梦远。露湿烟痕损。疑是步虚声。巡檐听未明。
菩萨蛮|人间何处难忘酒。水边石上逢山友。相约老山林。幽居不怕深。浮名心已尽。倾倒都无隐。一盏此时无。交情何以舒。
菩萨蛮|香浮乳酪玻璃碗。年年醉里尝新惯。何物比春风。歌唇一点红。江湖清梦断。翠笼明光殿。万颗写轻匀。低头愧野人。
菩萨蛮|忆得双文衫子薄。夜深斜搭秋千索。一夜好风吹。含啼向彩帷。红楼三十级。绮阁临初日。眼尾泪侵寒。帘烘欲过难。
菩萨蛮|背灯几度愁难折。模糊一片参空色。明月夜窗虚。萧疏淡欲无。闲庭春气暖。生怕和帘卷。约略似疑娇。生绡半幅描。
菩萨蛮|铜钲挂树春阳午。绿毛绶带随风舞。触索起惊疑。乌飞花亦飞。天丝飏不断。理去心还乱。咿喔下邻鸡。燕双人独栖。
菩萨蛮|谁能画取沙边雨。和烟澹扫蒹葭渚。别岸却斜晖。采莲人未归。鸳鸯如解语。对浴红衣去。去了更回头。教侬特地愁。
菩萨蛮|银灯影射唐花艳，金盘椒酒团圆宴。爆竹一声声，催人华发生。春晖无限好，自看年犹少。两字报平安，今年胜去年。
菩萨蛮|碧空寒露松枝滴。滴枝松露寒空碧。山远抱溪湾。湾溪抱远山。竹疏横岸曲。曲岸横疏竹。寒鹭宿平滩。滩平宿鹭寒。
菩萨蛮|玉兰花发清明近。花间小蝶黏香鬓。邀伴捉迷藏。露微花气凉。花深防暗逻。潜向花阴躲。蝉翼惹花枝。背人扶鬓丝。
菩萨蛮|钢为元帅先升帐。工农事业皆须仗。何物是先行。何如限刻成。无穷神妙著。何处安根脚。全国一盘棋。当争落子时。
菩萨蛮|炉烟微度流苏帐。孤衾冷叠芙蓉浪。蟋蟀不离床。伴人愁夜长。玉人飞阁上。见月还相望。相望莫相忘。应无未断肠。
菩萨蛮|一心唯欲南园去。东山著意留难住。曾惯识追风。马群今已空。金盘盛玉露。情绝鸳鸯侣。破贼凯还归。冲天看一飞。
菩萨蛮|弱杨飘鬓参差绿，红黄鹃乱阑干曲。痛泪自成澜，雨晴天不关。忍寻春梦去，草死花开路。何日定风波，青山青冢多。
菩萨蛮|落红催雨平阴薄。薄阴平雨催红落。烟树霭长川。川长霭树烟。捣衣惊梦悄。悄梦惊衣捣。哀雁暮归来。来归暮雁哀。
菩萨蛮|江亭犹记消长夜。银涛片片枕前泻。从此簟纹秋。轻阴云去留。小窗凝竹翠。谙尽新凉味。梦断夜来风。月明野店舂。
菩萨蛮|好花闻遍啼莺老。老莺啼遍闻花好。香暖透轻■，■轻透暖香。燕来春■■。■■春来燕。流■■■■，■■■■流。
菩萨蛮|香飘合殿春风转。且看欲尽花经眼。落日在帘钩。燕姬翠黛愁。洞房环佩冷。结束多红粉。故作傍人低。聪明忆别离。
菩萨蛮|凄凉意绪逢佳节。一番情事和谁说。小院逗东风。伤心泪自红。梅花如昔瘦。往事难回首。不忍倚阑干。夜深翠袖寒。
菩萨蛮|春深加倍心情恶，慵歌懒笑梳妆薄。独自掩窗纱，莺啼诉落花。梦回刚拭泪，偷立秋千背。风起乱红飞，不知双泪垂。
菩萨蛮|雨零花昼春杯举。举杯春昼花零雨。诗令酒行迟。迟行酒令诗。满斟犹换盏。盏换犹斟满。天转月光圆。圆光月转天。
菩萨蛮|花翻宝勒新丰骑。沈沈芳昼金铺闭。山枕腻红消。当筵鸾帕抛。锦机无气力。密绪双双织。心事篆烟灰。春罗书字来。
菩萨蛮|双江一碧无情水。滔滔尽是哀时泪。晚泊梦难安。古愁千叠山。北流浑不住。何事人南去。岁晏孰华予。新词赓鹧鸪。
菩萨蛮|千娇更是罗鞋浅。有时立在秋千板。板巳窄棱棱。犹馀三四分。红绒止半索。绣满帮儿雀。莫去踏香堤。游人量印泥。
菩萨蛮|小楼灯火依依别，湘江不见湘江月。芳草若何情，随人千里行。旧携堤上路，烟柳愁无数。芳梦与君同，榴花如火红。
菩萨蛮|玉琴不疗文园病。对花长抱深深恨。恨入鬓霜边。才情输少年。蛾眉梳堕马。翠袖薰兰麝。醉梦未全醒。绿窗啼晓莺。
菩萨蛮|东风有意留人住。熏风无意催人去。去住两茫然。相逢成短缘。平生花柳笑。过后关心少。今日奈情何。为伊饶恨多。
菩萨蛮|小庭过雨莓苔滑。碧波滟滟池光阔。睡起□雕阑。不言神思闲。晚来调瑟罢。笑语秋千下。高枕绿杨风。隔帘花映红。
菩萨蛮|海棠昼睡胭脂冷。杜宇枝头呼不醒。想是怯东风。沉沉春梦中。闲来花槛外。漫把花愁解。切莫更朦胧。轻将锦被笼。
菩萨蛮|苍天长保红颜好，苍天莫遣红颜老。携手祝苍天，百年同枕眠。蟾蜍圆几月，潘鬓惊凋谢。桃叶是同乡，相亲无别肠。
菩萨蛮|荻花冷淡清溪畔。一痕晴雪苍烟晚。浅石枕中流。盟鸥矶水头。菱歌何处起。知在芦丛里。波U半江蓝。纤云弄远天。
菩萨蛮|君家玉雪花如屋。未应山下成三宿。啼鸟几曾催。西风犹未来。山房连石径。云卧衣裳冷。倩得李延年。清歌送上天。
菩萨蛮|银河牛女年年渡。相逢未款还忧去。珠斗欲阑干。盈盈一水间。玉人偷拜月。苦恨匆匆别。此意愿天怜。今宵长似年。
菩萨蛮|阶前遍种双蝴蝶。花开袅娜春无力。风动护花铃。迎风粉翅轻。绿窗回梦短。梦影偏凌乱。花里见深深。当阶仔细寻。
菩萨蛮|烟波江上西亭小。晓来雨过惊秋早。飞栋倚晴空。凉生面面风。痴儿官事了。独自凭栏笑。何处有尘埃。扁舟归去来。
菩萨蛮|恹恹竟日情何托，花间负却搴芳约。小醉怯登台，愁云天外来。孤怀萦鹭屿，雁翼凭将去。休更听哀蝉，凋零千万山。
菩萨蛮|玳床檀枕慵朝起。水晶帘午新梳洗。红晕上花枝。镜中双笑姿。妆成宜薄媚。香动飘罗袂。刬袜下阶迟。绿钱成地衣。
菩萨蛮|闻人语著仙卿字。瞋情恨意还须喜。何况草长时。酒前频共伊。娇香堆宝帐。月到梨花上。心事两人知。掩灯罗幕垂。
菩萨蛮|花宫露下秋如水。月明千里人千里。莫上最高楼。天际添别愁。一时今夕会。且共尊前醉。踪迹似飘蓬。明年何处逢。
菩萨蛮|水围山影红围翠。翠围红影山围水。西近小桥溪。溪桥小近西。隐人谁与问。问与谁人隐。孤鹤对言无。无言对鹤孤。
菩萨蛮|挑残凤胫釭花暝。凉烟如水虚窗静。风雨一更更。愁多梦不成。思归归不得。婉转柔肠织。灯火照孤帆。知君眠未眠。
菩萨蛮|翠盘堆缕红虬脯。莼羹滑腻凝酥乳。花露吸兰房。玉鱼鸡舌香。愁浓嫌酒薄。娇重怜腰削。不敢劝加餐。画栊鹦鹉闲。
菩萨蛮|瑶琴欲把相思谱。殷勤难写相思语。人在碧苕滨。相思烟水深。鳞波流碎月。荏苒年芳歇。何处寄相思。白苹秋一枝。
菩萨蛮|也无梅柳新标格，也无桃李妖娆色。一味恼人香，群花争敢当。情知天上种，飘落深岩洞。不管月宫寒，将枝比并看。
菩萨蛮|铜簧韵脆锵寒竹，新声慢奏移纤玉。眼色暗相钩，秋波横欲流。雨云深绣户，来便谐衷素。宴罢又成空，梦迷春睡中。
菩萨蛮|绿杨眠后拖烟穗。日长扫尽青苔地。香断入帘风。炉心檀烬红。兰溪修祓禊。上巳明朝是。不许放春慵。景阳临晓钟。
菩萨蛮|远山阵阵阴云起。芭蕉声碎愁人耳。阁外小溪平。溪船罢采菱。碧山空对面。白鸟飞还见。恼乱野人家。风吹处处蛙。
菩萨蛮|骑鲸好向云端去。踏花偶为狂朋住。笑语凛生风。眼高四海空。羊裘冲雨露。我是渔樵侣。已趁白鸥归。长江自在飞。
菩萨蛮|香波绿暖浮鹦鹉。黄金捍拨么弦语。小雨落梧桐。帘栊残烛红。人生闲亦好。双鬓催人老。莫惜醉中归。醒来思醉时。
菩萨蛮|庐山八咏新词好，追游梦绕庐山道。山舞碧罗腰，溪翻雪练条。霏霏云泻瓦，人语白云罅。斜日蓦穿街，飞光照影来。
菩萨蛮|白杨长映孤山碧。碧山孤映长杨白。春暮别伤人。人伤别暮春。雁归迷塞远。远塞迷归雁。楼倚独深愁。愁深独倚楼。
菩萨蛮|天荒地老无人识。从君翠发芦花色。何物最伤心。南城罢捣砧。舞裙香不暖。宋玉空愁断。江岛滞佳年。龙门起断烟。
菩萨蛮|梅花坐对天如水，月明千里人千里。莫上最高楼，长江生别愁。百年今夕会，且共樽前醉。明日又离歌，天涯奈尔何。
菩萨蛮|柔光岂合愁人遇，东风抛尽残红去。鹃响惯无由，枉抒今昔愁。自省浑不识，柳在肩头碧。金线已馀灰，酒悲无梦埋。
菩萨蛮|老农相遇田间立。不通名姓情偏热。问汝市中来。炉群今几堆。欲求机U化。钢铁先称霸。明日待耕犁。隆隆拖拉机。
菩萨蛮|鹅溪一幅胭脂染。粉堆露洗芙蓉面。靧面学桃花。秋江怜煞他。枝头闲小鸟。啼断烟波晓。细草间疏红。还多杨柳风。
菩萨蛮|省庄宾树婆娑老，清潭竹海迎人好。蠡洞暗浮舟，钱郎导我游。烟深灵卷著，玉女何曾去。壶贮晚晴诗，瀛园枕雨时。
菩萨蛮|炊烟一点孤村迥。娇云敛尽天容净。雁字忽横秋。秋江泻客愁。银钩空寄恨。恨满凭谁问。袖手立西风。舟行秋色中。
菩萨蛮|翩翩乌髻圆珠小。星期私卜相逢杳。凉信到秋潮。心愁桐树凋。绣帘钩堕影。风袅炉香冷。窗上月生华。休弹红蜡花。
菩萨蛮|春风记执纤纤手。窗前共酌盈盈酒。旧事怕思量，愁情和梦长。海棠花上月。偏照人离别。含思独徘徊。鞋痕遍绿苔。
菩萨蛮|雨昏连夜催炎暑。暑炎催夜连昏雨。长簟水波凉。凉波水簟长。翠鬟双倚醉。醉倚双鬟翠。香枕印红妆。妆红印枕香。
菩萨蛮|玉簪浥露情怀重。海棠冷落西川梦。掩映几枝斜。瘦痕秋在花。苍苔馀缱绻。履迹闲寻遍。无处问东风。乱鸦残照中。
菩萨蛮|湘兰九畹垂垂吐。雕笼巧唤红鹦鹉。长日试敲棋。娇慵落子迟。侬家夸好手。赌胜朱樱口。却敛细蛾儿。含羞欲悔时。
菩萨蛮|西山晴翠苍茫里。杏花枝上莺飞起。飞起带春愁。送来楼上头。栏杆十二曲。曲曲穿修竹。愿把屋边霞。倩人拿到家。
菩萨蛮|晦庵老子修行久。问禅金粟曾回首。截竹是禅机。吹破粟玉枝。西湖秋好处。承得昭阳露。香透月轮低。来薰打坐时。
菩萨蛮|黑风阴碎群仙蝶。蝶仙群碎阴风黑。薶骨玉烟衰。衰烟玉骨薶。小魂离梦草。草梦离魂小。泥枕碧鬟丝。丝鬟碧枕泥。
菩萨蛮|两闲日月同悠久。算来无比东君寿。一岁一归来。光风吹九垓。花枝依旧好。只自伤垂老。七十六年人。见花能几春。
菩萨蛮|纤纤不惯调丝竹。梦痕枉上瑶台曲。艳景满春城。黄鹂三两声。烟笼红芍药。叶叶春衫薄。郎自不分明。犹怜妆未成。
菩萨蛮|一从抛却西湖去。故山迢递难为主。亲友四凋零。宦游同此情。蛮乡悲寂寞。幸得浮综托。忽地道归期。教人恨莫支。
菩萨蛮|回文锦字慇勤织。归鸿点破晴空碧。上尽最高楼。栏干曲曲愁。黄昏犹伫立。何处砧声急。强欲醉乌程。醒时月满庭。
菩萨蛮|当时携手今千里。可堪重到相逢地。触目尽关心。流莺尚好音。无人知我意。只有涓涓泪。寂寞到斜阳。罗衣裛旧香。
菩萨蛮|年时憔悴常扶病。开奁怕见菱花镜。相对是耶非。端详还自疑。嚬眉非复旧。幻相参应破。拂拭费工夫。模糊看欲无。
菩萨蛮|娇花媚柳新妆靓。裙边微露双鸳并。笑靥最多情。春从两脸生。香罗萦皓腕。翠袖笼歌扇。馀韵遏云低。梁尘簌簌飞。
菩萨蛮|秋风扫尽闲花草。黄花不逐秋光老。试与插钗头。钗头占断秋。簪花人有意。共祝年年醉。不用泛瑶觞。花先著酒香。
菩萨蛮|尚爱此山看不足。芳草和烟铺嫩绿。风静鸟声圆。春阴寒食天。云岚青欲滴。落日衔翠壁。飞絮拂归鞍。春衣雨后寒。
菩萨蛮|腊花香动烟中影。纱窗半掩罗帏冷。孤雁宿沙汀。寒砧梦里声。梦到相思地。难诉相思意。夜雨渡芭蕉。怀人正此宵。
菩萨蛮|几生修到江南住。缘何复向蛮荒去。即不记吴侬。还应恋阿冯。近来心变了。到处窥嚬笑。什么是相思。分明一对痴。
菩萨蛮|藕丝衫剪猩红窄。衫轻不碍琼肤白。缦鬓小横波。花楼东是家。上湖闲荡桨。粉艳芙蓉样。湖水亦多情。照妆天底清。
菩萨蛮|杏花细雨清明节。追思往事魂将绝。慈母在堂时。婷婷弱质依。临窗开镜匣。花影节帘箔。刺绣共拈针。窗前笑语频。
菩萨蛮|桥头尽日经行地。桥前便是东流水。初日翠连漪。溶溶去不回。春来依旧矣。春去知何似。花草总芳菲。空枝闻乌啼。
菩萨蛮|浑河东岸孤峰起。崔巍绝顶浮图峙。陡辟四天门。天空只树园。登高同策马。陟彼寻兰若。竞渡俯长桥。霜华晓未消。
菩萨蛮|疏疏衰柳蝉声咽。晚风吹坠梧桐叶。凉月照深闺，孤灯秋梦回。迢迢清漏永。依旧恹恹病。幽恨杳难寻，倚栏空断魂。
菩萨蛮|辘轳金井梧桐晚。绿窗冷静芳音断。南国正新秋。眼波横欲流。画堂南畔见。啼散余花乱。如梦懒思量。绣衣闻异香。
菩萨蛮|盘龙宝带空箱叠。闹妆犹斗长安陌。翠额本清妍。君心自不怜。试裁明月扇。倘念寒灰怨。日暮卖珠回。尘奁掩泪开。
菩萨蛮|玉阑干外重帘晚。流云欲度长天远。花草不知名。春来各自春。绿鞍游冶客。何处垂杨陌。不信不归来。海棠花又开。
菩萨蛮|迷茫烟水愁难断。西湖未许西施伴。湖上忆欢娱。双飞燕不如。离怀常似醉。孤枕秋人睡。一样对兰缸。连宵寒且长。
菩萨蛮|爱他乱竹开三径。不通车马香泥润。篱角覆花须。堂襟养鹤雏。兴来寻酒望。时倚看山杖。归去水云昏。斜阳半掩门。
菩萨蛮|锦葵花底弹棋坐，一帘明月留人卧。粉汗湿红襕，倩郎摇素纨。云鬟胡乱挽，罗帐金钩卷。笑掷竹夫人，无端一面嗔。
菩萨蛮|落花丛外风惊鹊。鹊惊风外丛花落。乡梦困时长。长时困梦乡。暮天江口渡。渡口江天暮。林远度栖禽。禽栖度远林。
菩萨蛮|华年一瞬成追忆。夜来绮梦还重历。抛笑入繁英。如闻风里笙。已拚天地隔。娇面应难识。海际望眉山。愁凝双玉峦。
菩萨蛮|杨花满院飞红索。春光不似人情薄。楼阁断霞明。梨花开晚晴。玉虬香散后。扶困三杯酒。不是听思归。归心思此时。
菩萨蛮|秋堂积雨新凉入。今宵雅乘鹏飞集。劲翮会高风。功名欬唾中。笔头元有准。快写平生蕴。何日捷书来。重阳把一杯。
菩萨蛮|南园满地风和絮。晓莺残月知谁主。龋齿更愁眉。背人祗自啼。金铃珠络索。可奈浮云恶。弱柳不胜风。无端惹乱红。
菩萨蛮|玉关芳草黏天碧。春风万里思行客。骄马向风嘶。道归犹未归。南云新有雁。望眼愁边断。膏沐为谁容。倚楼烟雨中。
菩萨蛮|芳莲九蕊开新艳。轻红淡白匀双脸。一朵近华堂。学人宫样妆。看时斟美酒。共祝千年寿。销得曲中夸。世间无此花。
菩萨蛮|湘娥泪染湘筠紫。洞庭波冷金风起。梦断九疑云。箫韶声不闻。依依江上柳。也觉惊秋瘦。木落夜猿啼。天空星欲稀。
菩萨蛮|冰绡冷织孤烟悄。檐涛声压花铃小。夜色上啼乌。青灯一壮夫。婵娟千种意。莫照伤时字。此夜绣床前。清光圆未圆。
菩萨蛮|荼蘼开后群芳歇。绿阴满院听鶗鴂。窗外老莺声。都教和泪听。日长人倦午。芳草蝴蝶舞。瘦损小腰围。翩翩金翅衣。
菩萨蛮|佪风漫舞冬时雪，翩翩还似花间蝶。几片我轻拈，往伊鬓上簪。一霎成清露，被骂两三句是否若君心，化来无处寻？
菩萨蛮|惊花扑地天如墨。浓云片霎沾衣湿。风定夕阳垂。危芳千万枝。冲波孤鸟度。忍见红犹舞。今古有长空。莽山苍水中。
菩萨蛮|倚楼小小穿针女。秋光点点蛛丝雨。今夕是何宵。龙车乌鹊桥。经年谋一笑。岂解令人巧。不用问如何。人间巧更多。
菩萨蛮|镜天良月皆佳节。休恨今宵妨皎洁。玉锁閟蟾宫。姮娥意自通。终有开时节。莫放笙歌歇。来夕尚婵娟。何妨把酒看。
菩萨蛮|从前岁月如流水。一生紫闼彤闱里。暮暮复朝朝。玉阶金水桥。青天眉月偃。左掖归来晚。夜夜故园情。梦回闻漏声。
菩萨蛮|莲塘过雨花开遍，水亭长日涨清宴。曾记有人同，脸霞相向红。今宵重听雨，藕断莲心苦。盼得花再开，那人来不来。
菩萨蛮|元龙未减当年气。呼山卧向高楼底。今日到山村。青山故意昏。商歌聊一振。千里浮云尽。老子气犹豪。山灵未可骄。
菩萨蛮|芭蕉叶上三更雨。人生只合随他去。便不到天涯。天涯也是家。屏山三五叠。处处飞胡蝶。正是菊堪看。东篱独自寒。
菩萨蛮|丝丝杨柳莺声近。晚风吹过秋千影。寒色一帘轻。灯残梦不成。耳边消息在。笑指花梢待。又是不归来。满庭花自开。
菩萨蛮|画檠朱烬花如雨。当窗手弄春莺语。半面最宜人。屏山一线痕。十重缃绮被。赤翡交青翠。生小怯孤眠。郎衣手自牵。
菩萨蛮|谢桥一霎闲风雨。回波暗里漂花去。剩有几芳菲。关心朝暮时。画楼双语燕。怕向人前见。消息肯相瞒。累伊罗带宽。
菩萨蛮|迟迟暝色笼庭远。小窗静掩香犹暖。风弄竹声幽。萧萧却似秋。愁怀长自讶。共语怜今夜。旧意与新情。湘江未是深。
菩萨蛮|惜花不似东庵惜。近来恰得真消息。玉雪两三枝。暗藏和靖诗。看花谁可约。定与花斟酌。后阁盛筵开。老夫来不来。
菩萨蛮|金风簌簌敲梧井。画屏耿耿摇灯影。屋角月华明。树头鸟鹊惊。年光流水去。青镜催迟暮。便欲泛仙槎。苕苕河汉赊。
菩萨蛮|八仙名姓当时少。污尊牛饮同倾倒。惟有我公荣。旁人笑独醒。多年村落走。泥饮无升斗。入了玉门关。人生一醉难。
菩萨蛮|回廊远砌生秋草，梦魂千里青门道。鹦鹉怨长更，碧笼金锁横。罗帏中夜起，霜月清如水。玉露不成圆，宝筝悲断弦。
菩萨蛮|晓来中酒和春睡，四支无力云鬟坠。斜卧脸波春，玉郎休恼人。日高犹未起，为恋鸳鸯被。鹦鹉语金笼，道儿还是慵。
菩萨蛮|闻呼菡萏浑娇小。芳名已换芙蕖早。欲摘奈荷香。丝牵U恨长。并房红粉瘦。待雪同心藕。相薏复相莲。莲心菂菂圆。
菩萨蛮|碧烟凄影疏梅白。白梅疏影凄烟碧。春早又伤人。人伤又早春。乱魂随梦断。断梦随魂乱。愁寄暮云流。流云暮寄愁。
菩萨蛮|买春春已无踪迹。榆钱满地空狼藉。不敢怨东风。伤心泣断红。浮生浑若寄。一霎荣枯异。泪眼渐朦胧。醒来犹梦中。
菩萨蛮|葛巾自向沧浪濯。朝来漉酒那堪著。高树莫鸣蝉。晚凉秋水眠。竹床能几尺。上有华胥国。山上咽飞泉。梦中琴断弦。
菩萨蛮|蒹葭风外烟笼柳，数叠遥山眉黛秀。微雨过江来，烦襟为一开。沙边临望处，紫燕双飞语。举酒送飞云，夜凉愁梦频。
菩萨蛮|罗喉岭下苍烟织。乱云深谷披荆棘。红叶被山阿。寒林废塔多。寺门残照里。古洞余荒址。殿角秀长春。花开日日新。
菩萨蛮|老芹经雨花尤野，花香醉煞田头马。葱韭亦含苞，叶间微露骄。开裆农户子，三两追顽喜。顽也莫憨顽，小心瓜蔓缠。
菩萨蛮|人人共说东风好。人人共向东风道。花胜去年红。定教年更丰。彩狮腾旭日。瑞气呈阡陌。何以报春阳。稻云连社香。
菩萨蛮|弱杨睥睨秦蘅老。驮金走马长楸道。宝带鹔鹴裘。东方居上头。背丸珠错落。脱手翻阿鹊。际海发红桑。U心花箭香。
菩萨蛮|桦烟一抹轻绡护。脂香暗觉杯行互。狂捉缕金鞋。问郎真醉耶。银筝连夜雪。柱冷湘弦折。红豆数来多。曲终人奈何。
菩萨蛮|凄凄白菊初含蕊。娟娟隔望凝秋水。今夜最沈吟。澄明孤月心。年来风又雨。心上谁能住。销泪与轻裳。绛纱留薄香。
菩萨蛮|霜风飒飒溪山碧。寒波一望伤行色。落日淡荒村。人家半掩门。孤舟移野渡。古木栖鸦聚。著雨晚风酸。貂裘不奈寒。
菩萨蛮|珍珠U索流苏帐。翠衾蕤枕愁相傍。辗转不成眠。飞花香满天。阑干红屈曲。露滴娟娟竹。萤火隔帘青。错疑灯一星。
菩萨蛮|生儿是处皆堪托。垂髫男女歌声乐。拍手笑颜开。阿姨真早来。为求劳动力。健妇中闺出。不用作羹汤。四邻新食堂。
菩萨蛮|金猊香冷迢迢夜。一轮皓魄当庭泻。邻院悄无人。梅花瘦影横。依稀长中酒。百结柔肠锁。虬漏一声声。愁人不忍听。
菩萨蛮|金铃犹护红栏角。尊前太惜花匆落。鸳梦总生凉。温柔谁住乡。风鬟连雾鬓。那有传香粉。小玉本无愁。伴侬楼上头。
菩萨蛮|东风吹绿江南道。行人都说江南好。红豆两三枝。低垂圣女祠。绿波明似眼。来往人何限。斜日运租船。西风跂脚眠。
菩萨蛮|亚檐红绽荆桃小。枝头影闪相思鸟。对镜抹玄绡。远山慵不描。愁牵杨柳月。梦断梨花雪。杜宇尽情啼。问君归不归。
菩萨蛮|东风去了秦楼畔。一川烟草无人管。芳树雨初晴。黄鹂三两声。海棠花已谢。春事无多也。只有牡丹时。知他归不归。
菩萨蛮|东园映叶梅如豆。西园扑地花铺绣。春水晓来深。日华娇漾金。带烟穿径竹。步入飞虹曲。何处早莺啼。曲桥西复西。
菩萨蛮|银河斜坠光如雪。碧虚浅侵天边月。月色太婵娟。行来刚并肩。阑干浑倚倦。小漾裙花茜。风细语难闻。亭亭双璧人。
菩萨蛮|倪迂戏写秋山稿。两间茅屋霜林晓。屋后枕高滩。萧萧竹几竿。指尖聊染渲。直作针神看。小置画图中。香闺一夜工。
菩萨蛮|路旁厢板乌U树。树U乌板厢旁路。寻处甚阴阴。阴阴甚处寻。缕丝千点雨。雨点千丝缕。何若别情多。多情别若何。
菩萨蛮|怪郎昨夜欺奴甚。生拚独就红蕤枕。脉脉转银河。郎将妾奈何。心肠毕竟软。渐褪罗襦半。不觉响流苏。双鬟睡去无。
菩萨蛮|千忧百愁都消得。眼前最怕伤行色。梦境太凄馨。独弦不忍听。牛衣勤护惜。重叠泪痕积。休更怨风波。恩仇未了多。
菩萨蛮|云低烟寂群山黑，秋高露重尘衣湿。风急烛光微，银蛾扑面飞。栖乌惊草木，路入吴江曲。胆怯指如冰，驿桥人语轻。
菩萨蛮|花娇柳亸春无算。流莺呼得心头乱。待到子规啼，还怜春去时。春今何处去。留下愁如许。无计可安排。春归病也该。
菩萨蛮|但教留得青山在，那愁镜里朱颜改。云鬓纵如丝，苍松节不移。夜深阶下立，万籁无声息。不见月盈盈，寒空斗柄横。
菩萨蛮|娟娟明月如霜白。鳌山可是蓬山隔。恨不及春风。行云处处同。暖香红雾里。一笑谁新喜。知得远愁无。春衫有泪珠。
菩萨蛮|秋风小院初弦月。紫姑那观经年别。谁解忆长安。空怜玉露寒。当年低语唤。半晌红绡畔。端的为谁娇。睡残双凤翘。
菩萨蛮|井干双断金丝绠。绠丝金断双干井。城上响啼莺。莺啼响上城。绮园南去骑。骑去南园绮。迟日坠鸣机。机鸣坠日迟。
菩萨蛮|霜风高处羞娇媚。烟花浓处先回避。本不识春愁。负他月一钩。缟衣邀共折。素抱应同惜。犹有最高枝。无妨出手迟。
菩萨蛮|武陵西上沅陵渡。扁舟忘了来时路。花外有人烟。相逢疑是仙。清尊留夜语。醉倒知何处。归去客心惊。金鸡嘲哳鸣。
菩萨蛮|隔窗瑟瑟闻飞雪。洞房半醉回春色。银烛照更长。罗屏围夜香。玉山幽梦晓。明日天涯杳。倚户黯芙蓉。涓涓秋露浓。
菩萨蛮|绮窗深掩微微月。轻寒又是秋千节。花影一枝斜。疏星映碧纱。夜长人绣倦。懒把湘云卷。玉漏一更更。声声听晓莺。
菩萨蛮|节序惊心残腊尽。同云襞雨寒犹紧。小暖逼炉烟。江春入旧年。芳柑传绮席。好事过除夕。香雪动园梅。春回人未回。
菩萨蛮|淡黄弓样鞋儿小。腰肢只怕风吹倒。蓦地管弦催。一团红雪飞。曲终娇欲诉。定忆梨园谱。指日按新声。主人朝玉京。
菩萨蛮|翩翩红叶森森柏。远山一抹微云白。扶醉上山庄。凭拦眺碧苍。茫茫兴废迹。郁郁秋风客。何处是鲈乡。南翔雁落塘。
菩萨蛮|牡丹花谢莺声歇，绿杨满院中庭月。相忆梦难成，背窗灯半明。翠钿金压脸，寂寞香闺掩。人远泪阑干，燕飞春又残。
菩萨蛮|晚风断送归帆急。重城回首天连碧。犹有小楼情。西山如旧青。故园今渐近。应卜灯花信。一喜一牵萦。平分两处心。
菩萨蛮|江南三月余寒在。喜迎高士来天外。谈笑已多时。不知日影移。芙蓉清水调。潇洒东坡老。文化好交流。飞行不泛舟。
菩萨蛮|无情有恨何人见。梨花落尽成秋苑。长簟凤窠斜。银镫点旧纱。玉鸾声断续。U啼新竹。一节奉王孙。谁知泥忆云。
菩萨蛮|画楼影蘸清溪水。歌声响彻行云里。帘幕燕双双。绿杨低映窗。曲中特地误。要试周郎顾。醉里客魂消。春风大小乔。
菩萨蛮|姑苏城外寒山寺。桃花源畔秦淮水。飘泊各西东。重逢似梦中。吴刚修月者。合结仙姻娅。为问蹇修人。何如郑子真。
菩萨蛮|春寒浅浅荼䕷雪。玉奴妆镜羞明月。月也妒春容。画阑回脸红。春城喧笛鼓。何处无歌舞。舞罢怯余寒。为谁腰带宽。
菩萨蛮|破空招得奇楠魄。虽然鼻纳心先失。名著贝多经。步云离化城。已开收不起。须竭今生已。宿命是吹香。君忘我未忘。
菩萨蛮|风流不把花为主。多情管定烟和雨。潇洒绿衣长。满身无限凉。文笺舒卷处。似索题诗句。莫凭小阑干。月明生夜寒。
菩萨蛮|登台遥望长安路，青山依旧无重数。南国石榴红，枝枝开向东。欲邀今夜月，西北浮云隔。把酒独沉吟，不知凉露深。
菩萨蛮|一天烟火纷然坠。一城灯火茫然意。天畔大星寒。徘徊城外山。庭梅微染素。梦里香盈树。树亦不违仁，无情恐是春。
菩萨蛮|忆曾把酒赏红翠。舞腰柳弱歌声细。纵马杏园西。归来香满衣。宝车空犊驻。事逐孤鸿去。搔首立江干。春萝挂暮山。
菩萨蛮|黄蜂紫蝶闲庭院。阑干寂寞蘼芜满。不惜卷罗帏。东风无是非。馨香怀袖里。珍重千金意。落日碧天云。高楼思杀人。
菩萨蛮|素娥会把诗人调。衰颜不值圆蟾照。特地变云阴。江城三日霖。今宵佳节过。天上冰轮破。才却放余辉。要看清兴远。
菩萨蛮|娇鬟堆枕钗横凤。青春酒压杨花梦。翠被夜徒熏。娇郎痴若云。波痕空映袜。艳净如笼月。明月上春期。轻红擘荔枝。
菩萨蛮|不分吾行成踽踽。秋风独向空山语。山鬼目横波。山中萝薜多。湿云飞不断。细雨延秋半。三尺枉横腰。恩仇销未销。
菩萨蛮|禅心错比沾泥絮。冶踪飘荡都无据。有主是杨花。随风便到家。如何双泪落。掩袖惊秋薄。故意近前看。当头月又阑。
菩萨蛮|帘波初动东风冷，桃花染露娇红影。馀梦耐重寻，温馨恋绣衾。牵帏低U笑，黛晕春山小。香篆袅金猊，欹屏看画眉。
菩萨蛮|绣衣风透馀香织。玲珑嫩叶凝眸碧。花影半帘秋。箫声起画楼。夜深人独立。风雨萧萧急。烛灺闪虚棂。疏枝映素屏。
菩萨蛮|江山佳处留行客。醉馀老眼迷空碧。独倚最高楼。乾坤日夜浮。微风吹笑语。白日鱼龙舞。此意忽翩翩。凭虚吾欲仙。
菩萨蛮|提壶漫欲寻芳去。桃红柳绿年年事。唯有列仙翁。清明本在躬。何须从外讨。皮里阳秋好。堪羡个中人。无时不是春。
菩萨蛮|玉卮细酌流霞湿。金钗翠袖勤留客。行色小梅残。官桥杨柳寒。赐环宣室夜。看落金莲灺。人记海听康。流风秀水旁。
菩萨蛮|森森画戟红尘隔。葱茏佳气生南国。宝扇紫骅骝。勋劳珍重酬。朱门传唤急。匣剑无颜色。舞罢缕金衣。星河秋雁飞。
菩萨蛮|一庭残月凄凉白。纱窗掩映灯明灭。敧枕不成眠。起来欲曙天。流光弹指误。何计教愁去。强自学忘情。奈何情转生。
菩萨蛮|扁舟写渡轻如叶。新秧两岸青葱色。忆女泪痕多。悲肠难尽磨。风平波不起。鱼戏浮萍里。辗转梦难成。愁听点点更。
菩萨蛮|梅香散处炉烟暖。嬉春宴闹芳樽满。蜡炬晕新红。娇颜光欲融。论杯无约法。歌唱欢情洽。转笑个人痴。引吭矜隽奇。
菩萨蛮|忽思幽坐诗联月，月联诗坐幽思忽。风露咽吟虫，虫吟咽露风。石阶苍藓碧，碧藓苍阶石。秋夜旅人愁，愁人旅夜秋。
菩萨蛮|一川花月青春夜。玉容依约花阴下。月照曲阑干。红绡挹露寒。袖香温素手。意铄金卮酒。香远绣帘开。画楼吹落梅。
菩萨蛮|眼中叠叠烟中树。晚云点点翻荷雨。鸥泛渚边烟。绿蒲秋满川。未成江海去。聊作林塘主。客恨阔无津。风斜白氎巾。
菩萨蛮|连环窗牖颇黎格。玉人愁聚眉峰碧。银甲坐调筝。鹍弦五险情。沉吟归绣户。掩抑思前度。愿作月华明。清光流照君。
菩萨蛮|才调龙饼留人语。旋捐宝玦催人去。去住两朦胧。灵犀无路通。朝朝翻象局。懒划琼钗卜。不到落花时。春愁君不知。
菩萨蛮|秦楼已得萧郎伴，曲中犹自春无限。啼笑总如颦，无情也动人。生涯原是梦，镇日娇哦弄。来去总无凭，芳心水上萍。
菩萨蛮|牛腰学弄无腔笛。被人呼作吹箫客。天上渺霓裳。众仙歌舞忙。碎琴中散忍。斫柱湘东愤。何事又沈吟。晓风残月心。
菩萨蛮|离人夜月俱无恙。惊心儿哭如骊唱。山色送行兵。长空秋气横。自惭千日暇。肯被诗书化。拍手忌言他。伤时徒奈何。
菩萨蛮|渌波春罨横塘曲。曲塘横罨春波渌。眉似柳家儿。儿家柳似眉。小星花榭绕。绕榭花星小。弹指玉灯残。残灯玉指弹。
菩萨蛮|梧桐雨洗池塘碧。卷帘花气丝丝湿。纨扇晚生凉。步摇簪鬓双。冰绡通体薄。合唤玲珑玉。记听四弦秋。月明人欲愁。
菩萨蛮|功名饱听儿童说。看公两眼明如月。万里勒燕然。老人书一编。玉阶方寸地。好趁风云会。他日赤松游。依然万户侯。
菩萨蛮|蜂衙蝶馆参差对。行轩四角流苏缀。一霎谢桥风。蛮花委地红。玉珰缄翠札。曲折何缘达。商略解连环。人前出手难。
菩萨蛮|玉蛇踯躅流光卷。连珠合沓帘波远。花动见鱼行。红裳眩欲倾。人来惊翡翠。小鸭惊还睡。两岸绿阴生。修廊时听莺。
菩萨蛮|凤城二月春犹浅。称身却喜吴棉软。双燕正归来。文窗六扇开。无言闲伫立。灯影愁凝碧。花外漏声残。江城细雨寒。
菩萨蛮|金波远逐行云去，疏星时作银河渡。花影卧秋千，更长人不眠。玉筝弹未彻，凤髻黄钗脱。忆梦翠蛾低，微风吹绣衣。
菩萨蛮|斜阳一塔光明灭。天风梵语声呜咽。韵事说前朝。胭脂粉底娇。霸图零落久。往事休回首。梁燕不归来。城边画角哀。
菩萨蛮|佩环解处妆初了。翠娥玉面金钿小。萼绿本仙家。天香谁似他。芳心真耐久。度月长相守。岁晚未能忘。相期云水乡。
菩萨蛮|碧茵绣幔重重锦。流苏五彩鸳鸯枕。匝地簟纹凉。氛氲来异香。敲棋声定后。笑语闲清昼。六幅画屏风。夜阑灯烛红。
菩萨蛮|楼上阑干楼外道。春魂常被风吹倒。何处最关情。娥眉淡扫成。夜明同弄月。微露金条脱。垂手五更寒。怜他衫子单。
菩萨蛮|梦云溶曳巫阳夜。兰台风起春寒乍。花鸟莫深愁。笙歌聊写忧。蛾眉梳堕马。象口熏残麝。浓睡带余酲，翠窗啼晓莺。
菩萨蛮|靠窗纱索萧郎笑。笑郎萧索纱窗靠。香屧绣成双。双成绣屧香。渡河秋信误。误信秋河渡。红泪冷怜侬。侬怜冷泪红。
菩萨蛮|岳阳楼下湖光满。洞庭水着秋云绾。远水接天浮。飘蓬一叶舟。无言成小立。脉脉谁相忆。忆也不多时。天涯何限思。
菩萨蛮|桐阴石U听蛩永，中天漏月迷双影。纤指托香腮，绿云两道开。含差还却顾，脉脉眉能语。苦忆少年狂，痴期留薄妆。
菩萨蛮|蒙蒙露气侵苔白。流萤飞过光还湿。人倚玉阑干。微吟半臂寒。暗虫声絮絮。似诉离情苦。何必更闻他。已经无奈何。
菩萨蛮|小姑村映青溪晓。晓溪青映村姑小。家是就矶斜。斜矶就是家。返舟莲棹远。远棹莲舟返。侬识旧娃宫。宫娃旧识侬。
菩萨蛮|春魂带梦扶难起。玉欹翠弱妆慵理。不用郁金油。鬟云腻欲流。一双罗袜瘦。小凤娇红咮。著罢立盈盈。兰阶无限情。
菩萨蛮|凤楼尘锁金徽索，屧痕镜影思量著。闲梦浅无凭，五更灯半明。卷帘花正发，错认啼鹃血。几日换征衣，柳花愁处飞。
菩萨蛮|银盆初浣纤纤手。金刀试剖U厘柚。玉液滴珠盘。寒香佐晚餐。背人偷接吻。自觉樱唇润。留得口脂芬。问郎闻不闻。
菩萨蛮|龙蟠虎踞金陵郡。古来六代豪华盛。缥凤不来游。台空江自流。下临全楚地。包举中原势。可惜草连天。晴郊狐兔眠。
菩萨蛮|眉尖早识愁滋味。娇羞未解论心事。试问忆人不。无言但点头。嗔人归不早。故把金杯恼。醉看舞时腰。还如旧日娇。
菩萨蛮|征鸿点破空云碧。丹霞染出新秋色。返照落平洲。半江红锦流。风清渔笛晚。寸寸愁肠断。寄语笛休横。只消三两声。
菩萨蛮|双双紫燕来华屋。雨馀芳草池塘绿。一夜摆花风。莺花满树红。杯深君莫诉。醉袖歌金缕。无奈惜花心。老来情转深。
菩萨蛮|平生只惯愁人恼，新来翻学痴人笑。笑恼两难凭，心涛日夜鸣。枕边私语密，却忆花边屐。去住不须论，知他几断魂。
菩萨蛮|胡笳微动西风起，凤城渺渺人千里。回首望长安，月明马上看。秦关寻夜驿，庄事还堪亿。凉雁下幽州，故宫花正秋。
菩萨蛮|明朝惊破还乡梦。银筝夜久殷勤弄。怪客有春愁。娇歌半欲羞。绣衫金騕袅。何处深春好。泪粉玉阑珊。鸳衾不识寒。
菩萨蛮|秋声又到梧桐井。半廊花雾笼虚影。试唤侍儿来。纱窗带月开。浮光怜露叶。暗草蛩凄切。何事独愁予。新词吟未如。
菩萨蛮|朦胧倦蝶和花睡，一钩新月衔山翠。鹦鹉梦偏惊，小鬟帘外灯。画图披粉墨，树树留春色。忽忆旧时情，双眉柳样青。
菩萨蛮|添香莫怪雏鬟懒。重帘放了还催卷。人在雨声中。园花羞褪红。衔云双凤镜。廿载晨梳影。镜影几曾非。晨梳渐欲迟。
菩萨蛮|兰膏欲烬壶冰裂。褰帷瞥见玲珑雪。无奈夜深时。含娇故起辞。徐将环佩整，相并瓶花影。敛黛镜光寒。钗头玉凤单。
菩萨蛮|寂寂空庭寒料峭。黄花开遍秋光老。朔雁正南飞。东篱剩数枝。玉人妆未竟。漫摘簪云鬓。菊已瘦霜痕。人还瘦几分。
菩萨蛮|素梅点点铺香雪。疏篁渐长凌云节。同结岁寒盟。冰霜不易心。罗浮当日种。翠羽双栖共。看取绿盈枝。和羹结子时。
菩萨蛮|几番革变斯文熄。几番剩语开闭塞。仁至倍栖皇。游辞值披猖。抱残当纪末。不死守其阙。旦复或光昌。谁能补其亡。
菩萨蛮|晴峰向晚伤心碧。几声飘渺横秋笛。枫叶乱云堆。松风扬葛衣。水边渔唱散。墟落柴门掩。林外鸟争飞。夕阳牛背归。
菩萨蛮|绿天阴罩闲庭院。隔窗风雨愁凌乱。五夜总潇潇。新词一枕敲。酒醒人意淡。梦断屏山暗。却忆宿江边。打蓬秋满船。
菩萨蛮|海棠结束红星小，博山烟涩香灯悄。风起暗花飞，开门宝马嘶。梦长春夜短。翠被熏香暖。门外草连空，乱山残月中。
菩萨蛮|蒙岩几日桃花雨。依稀流水章桥去。只恐到天台。误通刘阮来。玉堂开绮户。不隔尘寰路。休认避秦人。壶中别有春。
菩萨蛮|金铺半掩银蟾满。个人应恨归来晚。轧轧橹声迟。那知心已飞。迎门一笑粲。娇困横波慢。偎倚绿窗前。今宵人月圆。
菩萨蛮|雕栏十二幽香腻。分明睡在罗浮里。风动晓妆前。残云冷翠钿。花花何处问。向晓愁来近。横枕一张琴。琴心曲里凭。
菩萨蛮|竹风轻动庭除冷，珠帘月上玲珑影。山枕隐浓妆，绿檀金凤凰。两蛾愁黛浅，故国吴宫远。春恨正关情，画楼残点声。
菩萨蛮|春风袅娜春光好。望梅南浦寻芳草。疏影一痕沙。行香满路花。笛家曲玉管。侧犯清商怨。飞雪满群山。个侬愁倚阑。
菩萨蛮|袜儿窄剪鞋儿小。纹鸳并影双双好。微步巧藏人。轻飞洛浦尘。前回深处见。欲近还相远。心事不能知。教人直是疑。
菩萨蛮|九霄飞下青晴客。凤肩五色麟题石。棨戟旧家风。经传太史公。汝南能月旦。人物推东汉。放眼且高歌。摩云望佛◇。
菩萨蛮|来来去去无千里。屏风万叠青山里。流水赛流霞。桃花夹杏花。芜平芳草短。一望春如剪。回磴是回程。莺声报一声。
菩萨蛮|却念天涯人共瘦。白袷衫新，合得腰围否。病讯莫教雁讯传，客归应在燕归后。更番风和雨。愁把落花数。春夜独醒时。思君君不知。
菩萨蛮|花冠鼓翼东方动。兰闺惊破辽阳梦。翠被小屏山。晓窗灯影残。并头双燕语。似诉横塘雨。风雨晓寒多。征人可奈何。
落梅|带烟和雪，繁枝澹伫，谁将粉融酥滴。疏枝冷蕊压群芳，年年常占春色。江路溪桥谩到，袅袅风中无力。暗香浮动冰姿，明月里，想无花比高格。争奈光阴瞬息。动幽怨潜生羌笛。新花斗巧，有天然闲态，倚阑堪惜。零乱残英片片，飞上舞筵歌席。断肠忍泪念前期，经岁还有芳容隔。
蓦山溪|竹边柳外，两两寒梅树。疏影上帘栊，似却□一枝横暮。玉肌瘦损，有恨不禁春，萦冰佩，整风裳，怅望瑶台路。我来胜赏，持酒花深处。天晓酿幽香，正一霎如酥小雨。江山得助，臭味许谁同，长安远，故人疏，梦到江南否。
蓦山溪|竹篱茆舍，底是藏春处。玉蓓锁檀心，带黄昏轻烟细雨。神清骨莹，端似雪堂仙，临岁晚，傲寒威，寂寞江村住。琼林阆苑，有信终归去。冷暖笑凡情，辨南枝北枝几许。灵芳绝艳，知肯为谁容，东阁里，西湖畔，总与花为主。
蓦山溪|夜来雨过，桃李将开遍。策杖引儿童，也学人随莺趁燕。青天许大，多少好风光，一岁去，一春来，只恁空撩乱。西池琼苑。游赏人何限。玉勒拥朱轮，各骋些新欢旧怨。都齐醉也，说甚是和非，我笑他，他不觉，花落春风晚。
蓦山溪|抚莲吟就，檐葡还曾赋。相伴更无花，倦炉熏日长难度。柔桑叶里，玉碾小芙蕖，生竺国，长闽山，移向玉城住。池亭竹院，宴坐冰围处。绿绕百千丛，夜将阑争开迎露。煞曾评论，娇媚胜江梅，香称月，韵宜风，消尽人间暑。
蓦山溪|女郎祠下，多少须眉拜。破屋闪灵旗，剥垣衣藓痕攒虿。家乡小沛，夜夜御风游，巫女避，小姑羞，不敢邀同载。白月当阶，一片清光在。遗像俨生前，淡春姿疏梅弱态。亏他冰雪，彻骨炼寒香，铁比劲，玉同坚，不与天俱坏。
蓦山溪|丽谯风断，急柝酸如雨。月黑路无人，倚装轻冲寒径去。滩声窸窣，小棹割轻冰，村犬寂，夜鸡喑，噫U鸺鹠语。小市年荒，没个租船住。U拾尽鱼虾，獭饥号怒腾前渡。灯消酒醒，拥被倚篷舱，忧时泪，望乡心，历历霜更曙。
蓦山溪|去年今日，踪迹留金水。乘兴挈朋侪，游赏遍南峰佳致。崇仙岸左，争看竞龙舟，人汹汹，鼓冬冬，不觉金乌坠。而今寂寞，独处山林里。欲去恨无因，奈阻隔川途百里。香蒲角黍，对暑悄无言，梅雨细，麦风轻，怅望空垂泪。
蓦山溪|幽燕蓟冀，自昔多奇气。百二古雄关，看千载山河壮丽。龙楼凤阙，霄汉郁葱茏，天横翠。星呈瑞。好景浑难绘。尧封旧地。忍把从头记。偏坏好家居，恨纤儿无端自弃。范滂何在，慷慨忆登车，金瓯碎。铜仙泪。谁揽澄清辔。
蓦山溪|薰风时候。芍药披晴昼。天上玉阑干，展一枰天家锦绣。汉宫唐殿。嫔御逞妖娆，飞燕女，太真妃，一样新妆就。黄金捻线，色与红芳斗。谁把绛绡衣，误将他胭脂渍透。晚风生处，襟袖卷浓香，持玉斝，秉纱笼，倚醉听更漏。
蓦山溪|玉英檀蕊，细意凭君看。青帝忒多情，费几许春风暗剪。晓来敧枕，不觉嫩香飘，披宿雾，启幽窗，不道开初遍。无穷风味，乍可蜂莺占。莫遣俗人知，怕毒眼急须遮断。倚墙压架，娇困卧枝头，心绪里，阿谁知，似个人撩乱。
蓦山溪|云房西下，天共沧波远。走马记狂游，正芙蓉平铺镜面。浮空栏槛，招我倒芳尊，看花醉，把花归，扶路清香满。水枫旧曲，应逐歌尘散。时节又新凉，料开遍横湖清浅。冰姿好在，莫道总无情，残月下，晚风前，有恨何人见。
蓦山溪|蓬蓬窣窣，睡梦惊回早。谁为散天花，遍人间，夜深分晓。虚空幻出，富贵照乾坤，琼万顷，玉千株，莫道壶天杳。平明三尺，不拣江南道。只怕不坚牢，被天工小儿翻倒。凝冰泮水，世态总无凭，明日事，昨朝人，谁丑还谁好。
蓦山溪|琴书跌宕，老作西湖长。精舍对南屏，好览遍云山苍茫。年年浪迹，未辨钓鱼船，湖楼上，秋容爽，聊寄烟波想。烟波淡荡，容得闲鸥两。入道是刘樊，愧草草未离尘网。旧游如梦，过眼不须提，摇双桨，同游赏，粗不浮生枉。
蓦山溪|山房小构，玩世名心懒。爱片石崚嶒，伴藜榻香炉茶碗。正襟抗手，慕海岳风流，左图画，右琴书，牖上樽尝满。妻孥为黍，粗粝儒家饭。二仲偶招寻，共斟酌瓦盆瓷盏。南窗寄傲，白眼向时人，贫自乐，梦无惊，世事凭谁管。
蓦山溪|潮平风稳，行色催津鼓。回首望重城，但满眼红云紫雾。分香解佩，空记小楼东，银烛暗，绣帘垂，昵昵凭肩语。关山千里，垂柳河桥路。燕子又归来，但惹得满身花雨。彩笺不寄，兰梦更无凭，灯影下，月明中，魂断金钗股。
蓦山溪|朝来风日，陡觉春衫便。翠柳艳明眉，戏秋千谁家倩盼。烟匀露洗，草色媚横塘，平沙软。雕轮转。行乐闻弦管。追思年少，走马寻芳伴。一醉几缠头，过扬州珠帘尽卷。而今老矣，花似雾中看，欢喜浅。天涯远。信马归来晚。
蓦山溪|溪堂欢燕。惯捧玻璃盏。今日祖西城，更忍把一杯重劝。别离情味，自古不堪秋，催泪雨，湿西风，肠共危弦断。夕阳去路，五马旌旗乱。便是古都春，应醉恋，曲江池馆。须知别后，叠翠倚阑情，青嶂晚，碧云深，日近长安远。
蓦山溪|论长校短，总是非闲誉。光景百年中，似难留长江东去。随缘游戏，触□寄高情，西楼月，北窗风，鸲鹆尊前舞。故人襟韵，千里心相许。飞骑趁花时，正名园揉风洗雨。玻璃潋滟，聊共醉红裙，阳春曲，碧云词，慷慨怀千古。
蓦山溪|亭兰风蕙，昨日山阴曲。又过五峰来，听华堂管弦丝竹。今年风物，著意庆生朝，□鹤舞，黑猿吟，花下眠青鹿。九龄五福，盛事人皆祝。谁识种春翁，等浮云飞蚊过目。上方渴士，忠节起闻孙，金坡近，玉堂深，莫羡春田绿。
蓦山溪|山围江暮。天镜开晴絮。斜影过梨花，照文星老人星聚。清樽一笑，欢甚却成愁，别时襟，馀点点，疑是高唐雨。无人知处。梦里云归路。回雁晓风清，雁不来啼鸦无数。心情老懒，尤物解宜人，春尽也，有南风，好便回帆去。
蓦山溪|瑶田银海。浩色难为对。琪树照人间，晓然是华严境界。万年松径，一带旧峰峦，深掩覆，密遮藏，三昧光无碍。金毛狮子，打就休惊怪。片片上红炉，且不可将情作解。有无不道，泯绝去来今，明即暗，暗还明，只个长不昧。
蓦山溪|园林何有，修竹摇苍翠。春到小桃蹊，看绿满一池春水。花开日暖，儿侄竞追随，挑野蔌，网溪鱼，有酒多且旨。去来聚散，无必亦无意。说地或谈天，更休问语言粗细。谁强谁弱，谁是又谁非，过去事，未来事，一枕腾腾睡。
蓦山溪|梅传春信，又报年华晚。昨夜半开时，似雪到梢头未遍。凝酥缀粉，绰约玉肌肤，香黯淡，月朦胧，谁是黄昏伴。故园深处，想见孤根暖。千里未归人，向此际只回泪眼。凭谁为我，折寄一枝来，凝睇久，俯层楼，忍更闻羌管。
蓦山溪|菊花新过，秋蕊香犹媚。三八燕山亭，贺圣朝申生明世。肃霜天晓，正快活年时，庆新寿，万年欢，人醉蓬莱里。红衫儿歌，水调夸多丽。仰祝寿星明，指黄河清年可拟。欢同鱼水，永遇乐倾杯，风流子洞仙歌，曲唱千秋岁。
蓦山溪|玉堂三老。唯识王三操。复许辨三台，更能润三田倚靠。自然三耀，攒聚气精神，运三车，依三教，永没沈三道。须通三玉。方见三清好。真性照三峰，陡免了三焦做造。休论三世，诸佛现前来，得三乘，游三昧，莹莹归三岛。
蕃女怨|碧桃花下相送后。知是谁瘦。锦笺书，罗带泪。两边难寄。恹恹心地立东风。暮寒中。
蕃女怨|碛南沙上惊雁起，飞雪千里。玉连环，金镞箭，年年征战。画楼离恨锦屏空，杏花红。
蕃女怨|万枝香雪开已遍，细雨双燕。钿蝉筝，金雀扇，画梁相见。雁门消息不归来，又飞回。
蕙兰芳引|星转晓天，戍楼听单于吹彻。拥翠被香残，霜杵尚喧落月。楚江梦断，但帐底暗流清血。看臂销金钏，一寸眉交千结。雨阻银屏，风传锦字，怎生休歇。未应轻散，磨宝簪将折。玉京缥缈，雁鱼耗绝。愁未休窗外又敲黄叶。
蕙兰芳引|虹雨乍收，楚天霁乱飞秋鹜。渐草色衰残，墙外土花暗绿。故山鹤怨，流水自菊篱茅屋。日暮诗吟就，澹墨闲题修竹。更忆飘蓬，霜绨风葛，几度凉燠。叹归去来兮，何日甬东一曲。黄芦满望，白云在目。但月明长夜，伴人清独。
蕙兰芳引|飘枕晚凉，水楼卧倦床闲笛。又著点嫣霞，林稿费他重饰。对花对酒，算未减年时吟力。只漏长门闭，到户清风相识。旧雨不来，邻鸥三四，惯共晨夕。更佳日旗亭，携手俊游记得。风花撩梦，暗尘何极。须寄情休寄海边消息。
蕙兰芳引|莎径缭池，晚烟霁竞喧归鹭。渐客舍凄清，疏柳曳风尚绿。拒霜数点，似苣火高低穿屋。待半弦月上，放脱钩帘湘竹。乱叶敲窗，飞霜侵夜，顿异凉燠。试鸳枕重寻，忘了怨歌恨曲。巫云摇漾，暂酣心目。幽梦回，依旧拥衾人独。
蕙兰芳引|团扇流连，镂满月影娥池小。费尺素裁来，襟袖好风偏杳。皴石枯松，研罨画上林承诏。想胭脂脱尽，宜对昭阳人悄。吴带当风，曹衣出水，写生空表。只禁本生绡。淡墨寒烟围绕。莫教持比，黄荃花鸟。想袖来频向荷凉轻舀。
薄倖|牡丹开了。喜不尽这回祥兆。满目是胭脂千斛，春意枝头新闹。恰年年时节芳菲，蝉前蝶后洛阳道。任丽日弦歌，东风词笔，未解浮生要眇。把醇酒浇尘俗，都只合雨晴难料。念前番我是，过来人耳，百年贫富凭谁造。世缘多少。想朱砂玉版，醉时欢乐醒时恼。逢花此夕，只愿人花两好。
薄倖|风姨做作。误佳期花姨耽阁。竟将伊檀心一片，付与孟婆吹落。料如今怨粉啼妆，应懊恨庸奴难托。只三章有罪，两字无情，以此呼予曰诺。不料补过微之，竟做了十郎轻薄。这别鸿新操，雕鸾旧调，可入得小窗弦索。伊家自错。问章台杨柳，道轻折而今更莫。多愁杜宇，一任山花自啄。
薄倖|心花落艳。似寂寞枯禅退院。便吟出晓风残月，那是兰陵真面。只钧天一梦消魂，颜凭泪洗肠轮转。叹雨絮前缘，霜兰现业，负尽三生恩眷。却是诗因墨果，休猜做世间情恋。况天荒地老，名闻影隔，东风不认楼中燕。秋坟露溅。倘知音怜我，客嘲肯制招魂换。装之玳瑁，留抵返生香片。
薄倖|小红犹小。甚脉脉芳心便好。费多少鲛绡浓泪，化出灵芸风貌，倚新妆何事含愁，嫣然名里鸾星照。问怨叶分娇，圆樱淡点，那个秋娘能肖。曾记欲仙姑水，香艳处，胭脂难扫。绛河三世影，娟娟风蝶，茜痕还认裙腰抱。玉奴微笑。似前宵画烛窥人，一枕酡颜俏。心心结子，脸上春潮动了。
虞美人|阑干曲护闲庭小。犹恐春寒悄。隔墙影送一枝红。却是杏花消瘦旧时风。海棠睡去梨花褪。欲语浑难问。只知婀娜共争妍。不道有人为你惜流年。
虞美人|西风海色秋无际。双泪如铅水。白羊成队梦初平。挂杖敲云云外晓鸿惊。小琼闲抱银筝笑。问有芳卿否。玉书分付莫开封。明日人间临水拾流红。
虞美人|东风暖拂垂杨路。新燕枝头语。语多惆怅不堪闻。容易梦余消遣近黄昏。小园红雨知深浅。病怯单衣晚。荷钱难买去时春。苦恨平池一碧涨痕新。
虞美人|相传十月生盘古，我岂鸿蒙侣。暖风吹入小阳春，此日空思酒市醉归人。心期常在今年雪，孤洁天涯客。寒冬时序兴偏长，尚有嚼花诗句早梅香。
虞美人|水波冉冉韶光媚。雨湿红如醉。浓阴一阵落花风。吹过流花旧日越王宫。香醪不醒何由累。春困人酣睡。闲云飘渺草茸茸。又觉遥山新黛入帘栊。
虞美人|瓜棚叶外疏疏月。照尽哀虫咽。霜痕拂手剑光寒。何处寻仙跨鹤上神山。英雄自古甘寂寞。云汉心期邈。每逢佳处只长叹。隐愿多生还检素书看。
虞美人|菊坡九日登高路。往事知何处。陵迁谷变总成空。回首十年秋思吹台东。西窗一夜萧萧雨。梦绕中原去。觉来依旧画楼钟。不道木犀香撼海山风。
虞美人|风风雨雨重阳候，篱角黄花瘦。思归已是不胜情，何况征鸿都做可怜声。十年不到江南路，目断浮云暮。几株衰柳白门寒，谁在夕阳红处倚阑干。
虞美人|菊花天气新霜早。簪上双鬟小。闲情易上两眉头。只有娇痴小妹不知愁。瘦来玉骨亭亭影。愿祝花长命。镜中情事阿谁知。记得亲持罗帕洗燕脂。
虞美人|不挥愁泪男儿耐。携手何时再。凄凉我自耸吟肩。月色中宵云破更清妍。交亲尔汝心难有。一别情长久。局天蹐地笑儡身。飞向天涯魂梦不关人。
虞美人|凄凉时节凄凉雨。人在凄凉里。荒村无处访秋花。只有豆棚瓜架是生涯。安排砚墨应无地。麋鹿为群已。牙签玉轴委泥沙。试问客居何处客无家。
虞美人|年年春思花前敛。费尽千红谄。娇杨尽道解相思。只是重来忍折折馀枝。临波独语堤边絮。真耐终朝舞。此时聊与路人看。不见东风紧送暮云寒。
虞美人|花丛一色深春晚。恋蝶斜枝软。玉敲风竹不胜寒。翠袖酒醒初凭小红栏。眉山远黛愁中画。楚楚衣罗砑。柳如腰细水如烟。小院紫微花映月西偏。
虞美人|去年波绿江干道。目断天南草。今年小别又迢遥。人在悲笳声里过花朝。明年知否春光变。血染旌旗卷。红桑未老海先枯。谁向硝烟漫处问蓬壶。
虞美人|腊残岁尽春将至，蓓蕾含新翠。宵来皓月亦东升，人静犹移梅影上疏棂。任教往事随风去，肠断浑无据。干云纵乏上天梯，烛暗星斜去路未应迷。
虞美人|无聊笑捻花枝说，处处鹃啼血。好花须映好楼台，修傍秦关蜀栈战场开。倚楼极目添愁绪，更对东风语好风休簸战旗红，早送鲥鱼如雪过江东！
虞美人|斜抛鸳枕春难稳。到处成愁恨。正防燕子下帘钩。风送一天飞絮过西楼。空房心怯衾如水。炙着灯儿睡。灺残犹未泪痕收。不信东风多少在眉头。
虞美人|流苏斗帐泥金额。我亦花前客。谪仙标韵胜琼枝。一咏一觞常是得追随。自从风借云帆便。冷落青楼宴。石桥风月也应猜。过尽中秋不见晚归来。
虞美人|明星十万迷双眼，日近长安远。十年生活在青冥，又是浮云相伴一程程。忽然身作京华旅，衣上灞陵雨。来时无物奉君前，携得秦时明月到燕山。
虞美人|河山变色雕梁毁。未忘前游地。了无凭藉苦经营。至竟绸缪隔岁看巢成。天涯尽处多风雨。双剪冲寒去。不随鸿鹄慕高翔。长是呢喃商略驻春光。
虞美人|几年不见凌波步。只道乘风去。山寒岁晚碧云寒。惊见飘萧翠袖倚琅玕。玉盘承露金杯劝。几度和香咽。冰霜如许自精神。知是仙姿不污世间尘。
虞美人|孤坟遥枕荒祠右。过客频回首。帐中夜舞不胜情。化作千年舞草尚如生。八千祗有虞兮在。儿女英雄槩。刘郎宫寝付寒烟。留取美人黄土大王前。
虞美人|红绒冷落秋千架，人约西陵罢。梨花和泪闭重门，却似玉儿憔悴忆东昏。孟婆苦把东君妒，做作催春暮。愁春人正在朱楼，听尽丝丝点点倚香篝。
虞美人|绕廊试觅芳踪去。数点苹花雨。九微灯下见渠侬。恰是巫山神女梦中逢。月棱隐约唇朱小。簇蝶湘裙袅。玉箫吹彻兽烟温。记得横波不转暗窥人。
虞美人|芳塘长遍相思草。水亦潆洄抱。花花叶叶总相依。护住文禽一对不分飞。剖开莲子拗残藕。离别从来有。人天欢喜此图中。那识江湖萧瑟有秋风。
虞美人|宵长漏尽兰灯灺。残雪明鸳瓦。月波凉浸小庭心。睡鸭香销，慵展九华衾。邮签细数程过半。肠逐车轮转。一番离别一番愁。待不思量，偏又上眉头。
虞美人|红泉碧杜殊清丽。白舫纱窗闭。春江人在镜中行。船楼凤胫一枝横。梦难成。渔蛮踏浪寻村酒。烂醉歌铜斗。虾笼湾口赛黄牛。三更珠露湿船头。似清秋。
虞美人|一杯婪尾香边酒。花事无何有。今年忘了送春词。春短春长难道没人知。夕阳依旧销魂色，红对池塘碧。绿阴移上小阑干。不是伤心不会卷帘看。
虞美人|城南旧是芙蓉苑。芦折惊秋雁。送君归去赠君诗，恰似离亭风笛叶飞时。斜阳芳草迟行迹，留得伤心碧。故园从此见花残，莫向暮云天外倚栏干。
虞美人|秋风槭槭敖阳路。草屋方垂露。当垆夜起数金钱。独对寒灯此夜不成眠。廿年歧路今方息。又是征书急。柳梢斜挂月朦胧。不信还来骑马月明中。
虞美人|露凝芳径朝阳湿。走过窗纱隔。入门小立怕惊猜。先作捧心一笑送花来。花枝不肯胜人瘦。共解相思久。朱瓶闲供看横斜。莫惹重阳酒醒易思家。
虞美人|扁舟秋入嘉兴路。梦逐回波去。断肠名字说双桥。消受单衾孤独又今宵。松阴暗转蓬窗悄。霜重溪风晓。乱虫声紧冻丝丝。刚是酒醒人睡月黄时。
虞美人|秋深万卉萧条尽，独立伶仃影。黄花自是我家花，可许陪君一道住天涯？飘零岁岁吾倦矣，且住为佳耳。不须更问住何方，只要美人花共菊花香。
虞美人|细腰楚霸何时了，饿U知多少？桃颜默默自无言，忍听风残雨暗滴寒窗。凭谁一击布衣怒，搏殿苍鹰翥？却闻金谷落花人，疑是春来飞燕语嚬嚬。
虞美人|归心正似三春草。试著莱衣小。橘怀几日向翁开。怀祖已瞋文度不归来。禅心已断人间爱。只有平交在。笑论瓜葛一枰同。看取灵光新赋有家风。
虞美人|曙窗催白声初紧。拥枕眠还醒。关心最忆在龙沙。霜晓孤鞍衣上落冰花。壮怀销尽韶颜老。往梦迷春草。王乔按拍正凄凉。却怪朱门听惯只寻常。
虞美人|轻衫倚望春晴稳。雨压青梅损。皱绡池影泛红蔫。看取断云来去似炉烟。愁春来暮仍愁暮。受却寒无数。年来无地买花栽。向道明年花信莫须来。
虞美人|八年五踏扬州路。衣袂成尘土。梦魂行不到姑苏。念我酒醒能听鹧鸪无。翠樽红萼前宵话。问姓千金价。东风明日又天涯。怕说江关摇落暮云遮。
虞美人|凌虚风马来无迹。水净山光出。松间孤鹤睡残更。唤起缑箫飞去与云平。新亭聊共丰年悦。一醉中秋月。江山拟作画图临。乐府翻成终胜写无声。
虞美人|卧红堆碧纷无数。春事知何许。班班小雨裛梨花。又是清明时候不归家。伤春减尽东阳带。人道多情杀。青春留下许多愁。分付与君今夜一齐休。
虞美人|帘疏不碍银钩影。往事从头省。簪花格好记分明，学得些儿模样怕人评。落霞秋水重游赋。阿母亲抄句。年年什袭付尘封，一检一回肠断泣东风。
虞美人|船窗不掩云波冷。面面秋山影。㶉头几处卖鱼虾。半幅轻帆低落夕阳斜。绿阴隐隐茅檐结。邻舍家家接。门前开遍水荭花。瞥见一行女伴浣溪沙。
虞美人|布帆婀娜江州至。贻我相思字。怀中一日九开看。记得旧时风雨夜阑干。潮平若泛西陵渡。须把滕王赋。南州榻冷剑城凉。借问延陵何日下南昌。
虞美人|是谁画出潘家果。百琲珍珠颗。羡君原是柏梁才。记取桃梨橘栗李榴梅。玉瓶金锁琉璃瓮。且作和羹用。须知仙树本蟠根。欲借花前一醉石州春。
虞美人|寒檠屏角留残穗。雨夜供愁睡。生憎庭树有啼鸦。起看晨光犹自隔窗纱。故园归梦三千里。岁晚江湖里。貂裘已典酒瓶空。镜里清霜还比昨宵浓。
虞美人|鞓红干色无光霁。须是鲜鲜翠。翛然一点系裙腰。不著人间金屋恐难销。英英肯似焉支贵。漫脱红霞帔。落时且勿涴尘泥。留向天台洞口泛吾诗。
虞美人|醉寻芳草城头路。底事频凝伫。丽谯直下小层楼。鸳瓦重重匀砌几重愁。睡红颦翠春风面。咫尺无由见。从教笑语落檐楹。图得香闺依约认郎声。
虞美人|飙轮来去天如墨。驿柳疑人立。故山归计总难成。又是冷烟疏雨近清明。新来怀袖余何物。唯有西湖月。照人无寐对炉薰。直到香消烛尽更思君。
虞美人|深情成恨终无计，寂寞将心噬。青春回首已模糊，怕是无情有恨恨都无。旧欢几度成新怨，往事谁能劝。当年不语对街灯，一片昏黄笼住怯书生。
虞美人|先生醉步难平也，满袖醺风挂。新来足力不如前，吩咐群峰让到小桥边。偶然斜倚桥边树，呵石扶吾住。晴天且喜片无灰，又怕纤云一缕养难肥。
虞美人|齐山几点青螺小。千尺寒波绕。无端舟楫往来忙。试问千秋谁似谪仙狂。孤城画角烟初暝。望断江南信。劝君此处莫凭楼。只恐白云飞去不胜愁。
虞美人|一规圆月当头照。月底飞兰棹。谁家两美结同心。痴向水中共把月痕寻。烟波无计吟怀渺。一舸凉云罩。不知何处藕花林。舣向绿杨影里且消停。
虞美人|玉钩望断穿针夕。忍说黄杨厄。人间天上一般秋。只是生离死别两般愁。十行清泪鸾笺洗。影事从头记。千秋水绘要同传。只恐影梅还逊影兰缘。
虞美人|今天我在清寒处，迢递缠绵语。两眸漾起是秋波，怯向人前怕问为什么。翻奁检点相思豆，早已浓如酒。也生嗔怨向青天，未许人儿一并月儿圆。
虞美人|白杨小阁帘深闭。十日懵腾睡。休言诗酒兴销沈。便是摘茶挑笋也无心。细君道我江花在。笑倩描双黛。那知出手不宜时。偏似秋山萧淡少春姿。
虞美人|无情世事催人老。不觉风光好。江南无处不萧条。何处笙歌灯火做元宵。承平父老头颅改。就里襟怀在。相逢不忍更论心。只向路傍握手共沈吟。
虞美人|离愁别恨何时了。总是萦怀抱。故园回首路迢迢。况复春镫花月可怜宵。玉阑倚遍衣寒透。听尽银壶漏。个侬情绪有谁知。最怕碧纱人静夜深时。
虞美人|白苹风急冲烟去。只怕惊鸥鹭。丝丝细雨湿轻帆。卧看乱山泼翠水挼蓝。爱他缥缈峰尤好。一带浓云绕。欲寻野客结清游。身作橙黄橘绿画中秋。
虞美人|高秋与我襟怀好。落叶纷如扫。天风吹上九层台。但见连山如垤水如杯。冥冥河汉通微路。也拟骖鸾去。沈思依旧住人闲。上界仙官不似散人闲。
虞美人|金风掠鬓摩娑夏。粟粒生肌下。满身清气不眠人。顾我今宵无梦伫眉痕。馀温恋恋仍牵袖。私语明春久。微星相照似相怜。可奈与他相隔亿光年。
虞美人|几年春事都抛却。心绪真无着。新秋一叶坠梧桐，怕记落花寒食是东风。望他征雁传音信。渐渐黄昏近。啼痕休怪月明知，强对隔帘鹦鹉话相思。
虞美人|口脂风度春无价，有分沾罗帕。等闲肯出郁金堂，何况清吭特地断人肠。淡蛾多态娉婷影，有意偎人近。几时回雁过妆楼。为觅堕林新粉向江州。
虞美人|娟娟二八清明了。犹说淮阳早。钱欧陆谱遍花光。红到寿阳也不说淮阳。此花地望元非薄。回首伤流落。洛阳闲岁断春风。怎不当时道是洛阳红。
虞美人|云情雨意才端的。津鼓催行色。因缘虽浅是因缘。犹胜当初无分小留连。刘郎双鬓青堪照。君也方年少。尊前不用苦沾衣。未信桃源别后路成迷。
虞美人|分香帕子揉蓝腻。欲去殷勤惠。重来直待牡丹时。只恐花知知后故开迟。别来看尽闲桃李。日日阑干倚。催花无计问东风。梦作一双蝴蝶绕芳丛。
虞美人|诗家小样新花草。写惯痴人藁。似争心锦织红蚕。字字石州新黛染云蓝。莲心篆露珠盘翠。尺一怜相寄。札缄珰玉见人羞。泪滴怨棠红写一分秋。
虞美人|小楼一夜帘织雨。酿得春如许。暖寒和梦锁银屏。倦听街头唤过卖花声。踏青人去清明节。廊响弓弓屧。病中心绪厌喧哗。低语小鬟帘外步轻些。
虞美人|瑶台不恨惊鸿远。一样秋蓬转。蜡花陪泪照匡床。唤起盈盈犹是睡时妆。牵衣怕领年时味。推酒成回避。闲情断作水东流。明日曲房春老燕归愁。
虞美人|少年意气吞骄虏。中被儒冠误。闭门聊且注虫鱼。不道鼓鼙声里破安居。请缨肯被终童笑。枉是知U豹。研田从此罢佣耕。直拟金戈铁马了余生。
虞美人|当时玉笛红窗里。不识愁滋味。无端一别各西东。负了阑干几度月明中。年来折尽离亭柳。赢得人消瘦。云山总是万重遮。昨夜相思有梦到天涯。
虞美人|盈盈独倚栏干遍。酒薄香生面。鸭头春水绿盈门。一到言愁天亦欲黄昏。牵情恁地劳飞絮。寄泪凭谁语。谢桥波荡月如云。自踏杨花来觅倚楼人。
虞美人|词人可是花中雨。洒泪思金缕。系衣黄柳未成丝。锦织惠娘秋寄远人诗。莺和燕说都人误。九十青春去。旧依丝鬓落花风。晚傍薄情郎处尽情红。
虞美人|东皇也合怜芳草。不雨春先老。鹍弦才拨带愁来。却似当年佳月共徘徊。隋堤弱絮年年舞。谩惜今和古。长江凄咽为谁流。难道雨花春色片时休。
虞美人|兰成先自吟魂断。雁塞龙沙远。炉烟销尽始孤明。恰称天涯今夜此时情。凄花飐飐流尘泊。惜别心如昨。曙窗谁为唤啼红。故国新霜帘幕梦华中。
虞美人|飞鸢坠地饥鹰瘦。平野云低覆。棱层冰雪压貂裘。勒马城根抬首见高楼。先生去矣千馀载。楼却依然在。我思沽酒一登临。此日寥寥谁舆伴孤斟。
虞美人|花秾莺嘴沾花粉。歌处香流吻。金衣飘忽溜轻烟。得意交交唱澈落花天。乐事宵来春梦好。梦境谁知道。占将高处一枝栖。不道高枝容易受风欺。
虞美人|当年合德并飞燕。涎涎无人见。清魂沦入海棠枝。料想天寒同著翠罗衣。同心佩带连环玉。并髻云鬟绿。谁教红萼自成双。恰似新荷叶里睡鸳鸯。
虞美人|落红满地莺声老。春去愁难扫。背人无语蹙双娥。无奈桃花脸薄泪痕多。画楼一角斜阳悄。香篆帘波袅。是谁唤醒梦南柯。半响起来埋怨到鹦哥。
虞美人|千磨万劫难消恨。箕豆甘同命。而今倩影有谁怜。凄绝声声低诉小坟前。刹那一面因缘浅。患难相流转。原来夫婿是多情。世世生生毕竟负卿卿。
虞美人|月娥弄影当窗照。疑是巫山晓。芙蓉帐里睡魂惊。浅拂轻匀犹恐已天明。高楼未放梅花弄。却就鸳衾拥。舞腰纤瘦不禁春。恣意任郎撩乱一梳云。
虞美人|渔帆漾漾西风小。渐泊沙边岛。将鱼换酒不论钱。生怕芦花深处水云寒。怜余未逐鸱夷艇。心折闲中景。秋山红树夕阳村。好种湖田十亩老柴门。
虞美人|远山吞却西沉月。大宇茫茫黑。长空雁唳认征途。惊惹树头翔噪几群乌。残星四五当窗睒。也著轻昙掩。朝暾忽地刺云生。喜看高天厚地渐通明。
虞美人|髫龄俊秀高堂宠。掌上明珠耸。妙年痴婿专情钟。案举齐眉，春意露华浓。老来却嫌儿孙冗。争绕娘身拥。平生长幼克和衷。祸福相循，知足乐无穷。
虞美人|断魂空画相思影，细语成凄哽。鹦哥犹唤旧坊名，几度寻春帘幕误人迎。年时系马门前柳，树更如腰瘦。月胧悬泪夜盈盈，长见小楼圆梦到天明。
虞美人|秋来不忍捐纨扇，留障啼兰面。鬟云黛雨散匆匆，那更好山青入画图中。无端弦上莺飞去，换了囚牛语。黄金费泪铸新词，偏又听风听水梦中疑。
虞美人|已凉天气黄昏后。愁味浓于酒。绿莎蛩语未分明。第一秋声先诉与侬听。房栊寂寂烧银烛。浅醉欹红玉。挂花香里露华多。不卷珠帘无那月明何。
虞美人|湘屏棐几炉烟袅。独坐含微笑。闲选乐府寄深心。谱得满江红曲作元音。四条弦上涛翻滚。洗尽浔阳恨。江山助我气豪雄。只在跳珠泻玉数声中。
虞美人|西风吹老人间世。又雪临分涕。莫悲乡里委虫沙。要使男儿四海尽为家。离情定逐征帆去。不共东流注。侧身天末与心违。日暮送君江上掩愁归。
虞美人|犀比六博消长昼，五白惊呼骤。不须辛苦问亏成。一霎尊前了了见浮生。笙歌散后人微倦，归路风吹面。西客落月荡花枝。又是人间酒醒梦回时。
虞美人|江南地气宜春袖。总较春前瘦。绿阴深护小青丸。天上碧桃红颊几千年。人间风露无凭据。收拾今生去。相逢于我暂消磨。自忏落花恩义负良多。
虞美人|江头动地悲风起。吹我身旁卉。纵教西苑有微芳。可奈朱颜从此不能长。望云霭霭怀天末。思逐波澜阔。可怜又见一枝残，此际凭谁日暮念衣单。
虞美人|长街竞作烧灯会。向晚笙歌沸。眼前风景不争多。只奈此身长在异乡何。荧荧一点残釭照。愁也无人晓。薄寒侵臂酒醒时。墙外不知谁个闹蛾儿。
虞美人|斜阳谁遣来花径，春色三分定。游丝无力系花腰，忙煞枝头相途乱红飘。寻春莫向花间去，花外游蜂聚。南园芳草不会空，收拾春魂归去绕香丛。
虞美人|高城望断尘如雾，不见联骖处。夕阳村外小湾头，只有柳花无数送归舟。琼枝玉树频相见，只恨离人远。欲将幽恨寄青楼，争奈无情江水不西流。
虞美人|飞来一幅惊鸿影。渴念都消尽。湖山犹记晚妆迟。仿佛殷勤旅舍夜谈时。不堪自抚尘容貌。愧泛琼瑶报。那番嫩约要重寻。无恙秋风扫径待君临。
虞美人|梅花金萼匀香雪。柳眼低相结。东风吹遍上阳春。肠断满城箫鼓说升平。笙歌散后游人去。微润天街雨。酒怀幽思两谁同。消受玉楼人起五更钟。
虞美人|荒城又见重阳到。狂醉还吹帽。人生开口笑难逢。何况良辰一半，别离中。平台朱履登高处。犹自怀人否。且簪黄菊满头归。惟有此花风韵似年时。
虞美人|落花微语江南路，涕泪君归去。一年欢梦已成休，只有月明犹到旧妆楼。将离未忍重相见，怕更添愁怨。人生知是别时多，可奈尊前日日总蹉跎。
虞美人|虚堂冰雪凌兢甚。并断无何饮。熏炉茗碗伴衰翁。却道江南二月最多风。寒林树树无留叶。但有归鸦集。残年闾里自沉浮。除是能专一壑更何求。
虞美人|三家铁笔资镕冶。风度真萧洒。荷锄归去理青编。自爱石田茅屋韵翛然。习勤谁似君U者。冷月窥窗罅。朝暾涌出绛云烘。高举红旗三面乐融融。
虞美人|海天一角花如火。谁念家山破。津桥蜀道梦魂殷。莫作寻常图画与人看。翠螺朱粉和愁写。知是伤心者。从今酎酒属东风。不许子规啼到夕阳中。
虞美人|文霞一泼铺江浴，溅上黄昏目。无聊飞絮堕难低，任被吹粘短杪颤危危。流云流水清清淡，细弄和蛙管。今宵人在薄桐阴，吩咐蟾蜍自去莫相寻。
虞美人|柳丝牵引低眉客。眼底皆春色。资州西指陌阡横。疑是江南三月踏春行。油油荠麦连云起。绿尽添兵气。将凭战士劝加餐。休拟画图山水等闲看。
虞美人|柳梢梅萼春全未。谁会伤春意。一年好处是新春。柳底梅边只欠那人人。凭春约住梅和柳。略待些时候。锦帆风送彩舟来。却遗香包娇叶一齐开。
虞美人|飞云流水来无信。花发年年恨。小桃如脸柳如眉。记得那人模样旧家时。楼高映步拖金缕。香湿黄昏雨。如今不见欲凭书。门外水平波暖一双鱼。
虞美人|轻寒渐退东风暖。漫把湘帘卷。眼前萱草不忘忧。偏是一丝杨柳一丝愁。年年对景增凄切。恨共丁香结。不如掩了碧窗纱。一任淡烟微雨送韶华。
虞美人|遥峰渐被幽云锁，难认前生我。扪心坐到月沉时，亘古寂寥惟剩酒盈卮。清风飒飒驱残醉，欹枕酣然睡。岚烟四远一窗秋，但觉碧溪都向梦中流。
虞美人|红莲渚畔鸥沙白。我爱东偏宅。百千竿竹尺三鱼。就买窄龛如艇钓人居。居人钓艇如龛窄。买就鱼三尺。竹竿千百宅偏东。爱我白沙鸥畔渚莲红。
虞美人|茅檐镇日萧萧雨。庭院凉如水。近来无事可商量。只有琴尊清韵药炉香。湘帘悄郑冰轮净。恍睹娟娟影。荷亭小集擘吟笺。犹记词坛拔帜让君先。
虞美人|东风卷尽辛夷雪。逆旅清明节。黄昏烟雨失前山。陟遍朱栏酒噤不禁寒。归来谁护衣篝火。倒拥文鸳卧。可堪连夜子规啼。唤得春归人却未成归。
虞美人|悠悠客鬓生华发。十载音书绝。枕函残梦醒微茫。瞥见南飞乌鹊不成行。故人识我词中意。说也先憔悴。蓬莱方丈不须游。近日乘槎直到海西头。
虞美人|摩诃池上金丝柳。惯爱纤纤手。折来将表片时心。记取浅黄柔绿泪痕深。博山香细银灯吐。乍识黄昏雨。娇花欲展半蔫红。错道褪残春事骂东风。
虞美人|春风芳草梁园路。玉辇今何处。香销珠翠旧妆楼。惟有胭脂井畔水东流。伤心太液池头月。清影圆还缺。万年枝上野花开。肠断年年不见翠华来。
虞美人|绿阴初过黄梅雨。隔叶闻莺语。睡馀谁遣夕阳斜。时有微凉风动入窗纱。天涯走遍终何有。白发空搔首。未须锦瑟怨年华。为寄一声长笛怨梅花。
虞美人|回廊已有惊秋叶。不管栖香蝶。便随明月到阑干。争奈更无一字只清寒。玉人拾起燕支薄。半晌朱颜觉。料应随分对西风。裙衩偷量依约去年同。
虞美人|千山一霎头都白。照彻离人色。宵来陌上走轻车。尽是摩娑两眼梦还家。如今又上江南路。乍听吴娃语。暗中独自计归程。蓦地依依怯怯近乡情。
虞美人|去年燕子来无数。不住呢喃语。今年燕子恁无情。却是病馀憔悴不堪听。支离三月幽闺卧。强自扶床坐。几时散步倚阑干。已是春花落尽未曾看。
虞美人|去年雪满长安树。望断扬州路。今年看雪在扬州。人在蓬莱深处若为愁。而今不恨伊相误。自恨来何暮。平山堂下旧嬉游。只有舞春杨柳似风流。
虞美人|短篷换尽人间世。未了南朝事。一番恨叶嫩还禁。只许词仙亲领画中行。无情水月天何分。为赎潘郎恨。海山楼阁几痕留。吹笛何心重上望江楼。
虞美人|翻翻翠叶梧桐老。雨后凉生早。葛巾藜杖正关情。莫遣繁蝉容易作秋声。遥空不尽青天去。一抹残霞暮。病馀无力厌跻攀。为寄曲阑幽意到西山。
虞美人|江亭春晚芳菲尽。行色青天近。画桥杨柳也多情。暗抛飞絮惹前行。路尘清。彤庭早晚瞻虞舜。遥听恩迁峻。二年歌宴绮罗人。片云疏雨忍漂沦。泪沾巾。
虞美人|徐家破镜昏如雾。半面人间露。等闲相约是看灯。谁料人间天上似流星。朱门帘影深深雨。憔悴新人舞。天涯海角赏新晴。惟有桥边卖镜是闲行。
虞美人|团团一幅水纨净。描出亭亭影。二分消瘦旧腰肢。犹忆当时歌舞唤虞兮。海棠睡去春如梦。谁贻忘忧种。移将一抹旁庭阴。浅轻紫红恰称美人心。
虞美人|相思债负知多少。彼此平分了。横塘七十二鸳鸯。但使三分得一总成双。消寒图里寻梅瓣。三九三朝欠。恰从上九盼初三。赖是月逢小建早纤纤。
虞美人|徒行数里无佳处，转过林冈住。莲花凋雨叶凋霜，剩下残荷半亩衬残阳。欹斜两足沉如许，醉共谁归去？不如随卧草涂旁，靠著枫光一树梦春光。
虞美人|湘帘春闭重堪恋。人近东风远。杏衫浅晕上桃腮。扑面朝霞宛似日边来。倚阑缠令闲低按。留与归鸿看。博山此夕不须煤。莫任相思一寸化成灰。
虞美人|疏帘半卷湘波绿。纤手玲珑玉。相思紫陌几徘徊。羞见一双蝴蝶过墙来。冷薰花骨生香雾。冰縠凝脂露。今朝何事上心头。不觉眉梢微颤更风流。
虞美人|枕边愁听莺啼急。莫遣高枝湿。古笺写上一丝丝。多恐化成红豆为相思。月明沧海珠光冷。独对淋浪影。些儿掬取便成河。应是情天此物未嫌多。
虞美人|落红铺满楼前路。泪也无弹处。雨停得意鹁鸪声。只恐残阳难作几时明。隔溪断续连山屋。万树浓堆绿。可能容我岸乌巾。做个晚花幽草画中人。
蝶恋花|忍与舆图终日对。指点丰台，猛忆西山翠。除却酸辛无别味。教人北望添憔悴。众醒于今怜独醉。满地江湖，总是流离泪。鬯好风来分向背。葵花汝有羞心未。
蝶恋花|碧汉沈沈清可念。即目楼头，触处生幽感。月挟河声天半撼。风占雁势秋来险。苕蒂新霜人影淡。满地关河，望去愁千点。道路销磨寒色渐。重重别意心知减。
蝶恋花|又是场收人散去，众里回头，天幸重相逢。却怕人知谣诼妒，生疏冷落如初晤。澎湃心潮催小步，无语相随，人海寻归路。转盼匆匆分袂处，始知还比前宵苦。
蝶恋花|金鸭香寒搴绣帐。帘外鸦啼，帘内灯还亮。待要起来仍勉强。又偎珊枕低垂项。残梦暗思心怅怏。湖雨湖云，并在心儿上。冻勒小梅红未放。无言澹日高三丈。
蝶恋花|五日小春休屈指。花发西轩，早已传春意。应为高堂催燕喜。一枝得得来呈瑞。绮席初开云幕邃。兰蕙腾芳，人生蓬壶里。寿酒满斟那惜醉。锦囊行拜恩封贵。
蝶恋花|一日新晴三日雨。寒食清明，只是寻常度。孤负惜花心事苦。乱红都逐东流去。眼底韶光容易误。独抱箜篌，有恨和谁诉。酒醒高楼天未暮。斜阳犹在深深树。
蝶恋花|罗袜匆匆曾一遇。乌鹊归来，怨感流年度。别袖空看啼粉污。相思待倩谁分付。残雪江村回马路。袅袅春寒，帘晚空凝伫。人在梅花深处住。梅花落尽愁无数。
蝶恋花|深掩重门春院静。又是年时，一段销魂景。未过花朝春尚嫩。柳梢渐觉黄金褪。睡起髻鬟斜不整。注罢沉檀，火灭香篝冷。帘外樱桃花落尽。晚来几番东风紧。
蝶恋花|月到东南秋正半，双阙中间，浩荡流银汉。谁起水精帘下看，风前隐隐闻箫管。凉露湿衣风拂面，坐爱清光，分照恩和怨。苑柳宫槐浑一片，长门西去昭阳殿。
蝶恋花|满汲新泉分碧荈。一径松声，杂得旗枪战。几缕轻烟吹不断。游丝共袅闲庭院。日正长时消午倦。清入诗肠，好句都成串。水厄何须遭客怨。春风小试亭台畔。
蝶恋花|花影如潮潮怒起。孽海茫茫，都纳荒园里。一角亭台多少泪，算来惟有情难死。红豆根深真得地。争奈春归，落尽相思子。三百年间留痛史，古今相续何曾已。
蝶恋花|破腊星回春可数。天佑中兴，岳降神生再。造膝一言曾寤主，翱翔历遍清华路。盖代功名知自许。倦把州麾，小向琳宫任。早晚诏催归禁署，致身宰相双亲具。
蝶恋花|飘粉帘栊朱户静。红雨阑时，一簇墙头杏。禁U光阴寒食近。家家陌上青骢影。芳草连天成绣径。门外桃花，门里红相映。欲说去年今日恨。吴江未有潮来信。
蝶恋花|故人千里书中意。前日江山，今日还增气。呼童为扫门前地。观风使者春将至。行空天马非凡骑。第二泉头，酌水能心醉。漫道荐贤名已遂。桃李笑东风多事。
蝶恋花|南北两山骄欲斗。中有涟漪，莫道壶山小。落落情怀临漂渺。驾言来处铃斋悄。行到桃溪花解笑。人面相逢，竞好窥寒照。醉步敧斜西日少。欢声犹唱多情调。
蝶恋花|窗里愁人窗外雨。望极天涯，寂寞情何许。肠断海滨携手处。炮灰马骨人难住。尝尽中原兵革苦。写遍云笺，总是伤心语。底事春来君又去。斜阳冷落通州路。
蝶恋花|吹面东风能散缬。雨弄柔丝，过了清明节。脆滑莺儿声不歇。池塘淡淡霏香雪。好倩吴侬翻一阕。宫锦氍毹，顾影神清绝。银烛光消银箭彻，一钩斜挂城边月。
蝶恋花|君著新词犹贵纸。更杖弓刀，跃马胡沙洗。婉以双安争并美，壮哉拟煮长江水。偶读平生疑一说。急就功名，胡作招降计。肯刈人头追白起，贩茶成贼教横死。
蝶恋花|打鼓津头知野戍。万里归舟，认得云中树。日落长沙春已暮。寒烟猎火中原路。何处停桡深夜语。江黑云昏，莫向天涯去。旧是杜陵飘泊处。登山临水伤心句。
蝶恋花|露槛风床珠玉散。石燕飞回，天上金轮见。雨洗春天应好看。新蒲细草清江岸。几日不游春已半。趁得初晴，重整青油幔。赠芍采兰溪涣涣。红妆扇底桃花乱。
蝶恋花|杰阁青红天半倚。万里归舟，更近阑干舣。木落山寒凫雁起。一声渔笛沧洲尾。千古文章黄太史。扪虱高风，长照冰壶里。何以荐君秋菊蕊。癯瓢为酌西江水。
蝶恋花|妾住吴头君楚尾，来是空言，去也非容易。纵使梦魂能识路，清江碧嶂重重阻。漏断空堂闻燕语，似解怜人，被冷销香炷。滴尽铜荷红蜡泪，锦书没个征鸿寄。
蝶恋花|一水盈盈秋梦浅，几度凌波，几度红香变。昨夜南塘风色乱，藕丝已逐离魂断。不道弄舟人去远，自苦芳心，独伴残阳晚。欲话后期惟泪眼，临流谁会年时怨。
蝶恋花|正月东风吹阵阵。柳眼回青，渐觉韶华嫩。只有客愁吹未醒。朝朝总被春寒困。月去年来如一瞬。道是都空，却诧天难问。树自生花波自晕，小舟载我随潮信。
蝶恋花|婉转珠栏烟共倚。薄倦微寒，小坐香肩比乍听晓莺啼梦里。海棠又湿鹦哥嘴。柳外兰桡添涨水。黛浅嚬深，雨过千峰矣。瘦损落花擎不起。春来一味愁而已。
蝶恋花|廉纤雨作消寒阵。百宝阑前，已茁兰芽嫩。殢酒花扶人易困。脸霞渐渐红生晕。弦柱华年催转瞬。付与瞢腾，无复前方寸。醉眼天涯迷远近。番风输与相思信。
蝶恋花|遥夜亭皋闲信步，才过清明，渐觉伤春暮。数点雨声风约住，朦胧澹月云来去。桃李依依香暗度，谁在秋千，笑里轻轻语。一片芳心千万绪，人间没个安排处。
蝶恋花|银烛兰灯星月晚。对酒当歌，莫问情深浅。蝶殢蜂迷芳草远。泪痕长共襟尘满。一自青鸾消息断。总觉年时，衣带香罗短。刬地落英飞絮乱。绿醪拌得春衫换。
蝶恋花|过眼纷纷朱变碧。始信人生，不似琴弦直。费尽晶盘鲛泪滴，思量不及山头石。锦瑟年华驹过隙。柱柱弦弦，犹自成追惜。渺渺觚棱星斗北，罗衣夜久支寒立。
蝶恋花|睡觉兰房人静悄。伴我清清，一点灯儿小。风雨五更寒料峭。不知剩得春多少。帘卷妆楼天色晓。未整云鬟，满地寻芳草。枝上海棠都谢了。倩谁临作凄凉稿。
蝶恋花|嫩绿轻翻巫峡楚。长倚湖山，缥缈临风举。翠袖不禁霜下舞。霓裳恐化云飞去。梦入潇湘疏雨助。淅沥清宵，似向纤阿语。花露润堪消肺暑。药阑晚弄移阴覆。
蝶恋花|愁里愁闻春又去。不管多情，两鬓垂垂暮。蝶舞花飞香满路，西园斜日藏深树。朝夕逢人谁可语？细事当前，泪下能明否。睡起心情如败絮，不随风上粘泥处。
蝶恋花|竹影萧森凄曲院。哪管愁人，吹破西风面。一日柔肠千刻断。残灯结泪空成片。细雨伤情过夜半。阵阵南飞，都是无书雁。薄幸难凭归计远。梨花雨对罗巾伴。
蝶恋花|高下桑林行客路，车过湾儿，便似天涯阻。只有离情遮不住，山山水水和他去。回首碧云斜日暮，独自归来，此恨知何数。融雪檐头声似雨，断肠都在无人处。
蝶恋花|水鉴中看尤未老。乘兴拿舟，更向湘江过。俯仰太虚都一个。九春风思谁吟到。闲上钓台云外坐。待得金鳞，始放芳尊倒。醉后言归犹更早。素纤有数君须道。
蝶恋花|宽到春衫腰更小，试抚瑶琴，只记相思调。碧海青天鸾凤杳，三生泪债偿难了。万事人间何可料，细雨吹窗，梦醒还斜照。月不长圆花易老，多情不若无情好。
蝶恋花|山外仙山尘不到。碧玉阑干，稀见香车造。花落酒徒无处闹。一双胡蝶粘芳草。漠漠天涯迟远耗。听罢黄莺，又复蝉声噪。绿鬓渐凋春渐老。年年只祝人长好。
蝶恋花|一觉娇娥如中酒，好梦无多，肯惜朱颜瘦。清泪浥残双袖透，飘萧只看当门柳。不信情多长病丑，如此人生，早自天难咒。得意春波还起皱，休辞日日思量久。
蝶恋花|蝶懒莺慵春过半。花落狂风，小院残红满。午醉未醒红日晚。黄昏帘幕无人卷。云鬓鬅松眉黛浅。总是愁媒，欲诉谁消遣。未信此情难系绊。杨花犹有东风管。
蝶恋花|一枕闲欹春昼午。梦入华胥，邂逅飞琼作。娇态翠颦愁不语。彩笺遗我新奇句。几许芳心犹未诉。风竹敲窗，惊散无寻处。惆怅楚云留不住。断肠凝望高唐路。
蝶恋花|桃萼新香梅落后。暗叶藏鸦，苒苒垂亭牖。舞困低迷如著酒。乱丝偏近游人手。雨过朦胧斜日透。客舍青青，特地添明秀。莫话扬鞭回别首。渭城荒远无交旧。
蝶恋花|风定高楼笼月晕。秉烛殷勤，尺素从头认。豆蔻梢头清露润。丁香枝上游蜂稳。酒醒夜寒翻抱恨。未准归期，误了何须问。满目凄其人意闷。隔溪渔笛三声近。
蝶恋花|急鼓疏钟催报晓。楼上今朝，卷起重帘早。环佩珊珊香袅袅。尘埃不到蓬莱岛。何用珠玑相映照。韵美形清，自有天然好。莫向尊前辞醉倒。松枝鹤骨偏宜老。
蝶恋花|二月春游须烂漫。秉烛看花，只为晨曦短。高举蜡薪通夕看。红光万丈腾天半。寄语平时游冶伴。不负分阴，胜事输今段。灯火休催归小院。殷勤更照桃花面。
蝶恋花|小阁帘垂风势恶。浊酒香温，且解愁肠渴。宿醉将醒犹未可。酡颜愧对青炉火。一夜西风催雁过。月到明时，总被寒云锁。望眼独怜山水阔。谁令故土今萧索。
蝶恋花|不敢轻将西子比。觅得陶朱，欲泛五湖里。画舸乘风吾去矣。从今洗眼来云水。忽听骊歌声细细。尽是阳春，多道伤离意。后日思量凭雁鲤。尺书时把加餐慰。
蝶恋花|多病多愁心性软。自上疏帘，怕隔双飞燕。梦觉绿窗花影畔。起来翻喜茶瓯浅。香压玉炉消欲断。情绪厌厌，犹傍琴书懒。瞥见壁间蜗引篆。急将山水图儿卷。
蝶恋花|凉月娟娟流影细。道是秋花，却带春花字。何限嫣红思妇泪。玉壶乱滴珍珠碎。篱畔几枝才放蕊。任是春花，不比秋花媚。簪向个人倭鬌髻。晚霞一点明于洗。
蝶恋花|麻雀飞窥香稻垛。会议开时，陌上行人过。一树浓阴秋楚楚。人们都向沟边坐。快语一声花一朵，朵朵声声，都向心头堕。人散日斜暝色锁，平原一片星星火。
蝶恋花|簌簌无风花自亸。寂寞园林，柳老樱桃过。落日多情还照坐。山青一点横云破。路尽河回千转柁。系缆渔村，月暗孤灯火。凭仗飞魂招楚些。我思君处君思我。
蝶恋花|树咽疏蝉嫌昼永。自展琅玕，寂寞何人共。睡起懒将眉黛纵。汗轻微印香肌莹○玉枕频欹衾怕拥。不肯梳妆，垂泪思残梦。帘幕无风波细涌。荧荧湮得湘痕重。
蝶恋花|小语当楼尘乍远。灯火依依，未计更长短。香暗花明帘不卷，半窗新月眉痕浅。何事春蚕重作茧。翠袖殷勤，对此谁能遣？欺梦东风犹款款，柔情渐入愁肠转。
蝶恋花|窗外绿阴添几许，剩有朱樱，尚系残红住。老尽莺雏无一语，飞来衔得樱桃去。坐看画梁双燕乳，燕语呢喃，似惜人迟暮。自是思量渠不与，人间总被思量误。
蝶恋花|醉记图书秋一府。今也梅花，红到相思处。花外遥知林子羽。小吟八十松风路。宋玉风流诗界主。闻说诛茅，别了鱼陂住。人影春灯来复去。岁寒且话城西雨。
蝶恋花|春色抛人何处去。若向天涯，定有人曾遇。燕子如何衔得住。柳条已放漫天絮。几夜愁听帘外雨。梦断罗衾，梅子青如许。云脚不开开又聚。便天也恁无情绪。
蝶恋花|绿水波平花烂漫。照影红妆，步转垂杨岸。别后深情将为断。相逢添得人留恋。絮软丝轻无系绊。烟惹风迎，并入春心乱。和泪语娇声又颤。行行尽远犹回面。
蝶恋花|梦笔新题传巧思。颠倒鸾笺，心绪真如醉。春去江南成往事。扁舟一枕烟波翠。约略难言时节异。睡起披襟，且喜薰风吹。听得子规难会意。落红添作啼时泪。
蝶恋花|零露繁霜芳序换。漏尽银屏，画烛秋光短。梦里欢情犹未远，罗衾一夜思量遍。天气新来浑不惯。半日阴晴，顷刻寒还暖。别久音稀心忍变，人间有日终相见。
蝶恋花|记得天涯携手处。梦逐征鸿，绕遍东华路。梁燕可知人在否。相逢也莫凄凉语。泪眼更看门外树。欲断无肠，苦恨香骢误。最是不堪回首处。凤城西去棠梨雨。
蝶恋花|午夜月明同散步。人影双双，花影相回互。天上人间侬与汝。银河一任疏星渡。今夕独行前夕路。雁过南楼，霜打池边树。几点秋红无觅处。风来时作低低语。
蝶恋花|落尽繁红春又过。谷雨添愁，细绿新茶破。懒摘小芽烹活火。稚尖不逆重绵里。百计惜春无一可。旧蝶花前，忽被风吹堕。起傍空枝寻剩朵。轻阴密障狸奴卧。
蝶恋花|庭院雨馀秋意晚。一阵风来，到处清香遍。把酒对花情不浅。花前敢避金杯满。薝卜酴醾虽惯见。常恨搀先，不是君徒伴。莫把龙涎轻斗远。流芳肯逐炉烟断。
蝶恋花|触手绯红和黯紫，彼此灵魂，晦显如垂死。往复一生颜色里，旋从失色初开始。谁在茫然身侧俟，冷眼他人，妄说轮回戏。无语风中难自已，无形花下真无喜。
蝶恋花|旧病犹存新病又，知是前因，来结今生友。自看依然非白首，些微二竖吾何有。细啜姜汤能当酒，忽想杯边，素日清狂够。莫更沉酣为世诟，莲花明落红波皱。
蝶恋花|忽忆故人天际去。暗数征程，未遽伤迟暮。梦里相思争识路。朦胧月挂江头树。醉折花枝还自语。胡蝶翻飞，知到梁州否。流水一分风后絮。春心历乱归何处。
蝶恋花|年少双文能劝酒。笑折花枝，今夜为郎寿。红烛厌厌笼翠钮。饮深忘却春宵久。若下乌程春酿厚。却笑佳人，腰似三眠柳。明日绿纱窗外走。手摇屈戍妆成否。
蝶恋花|意态憨生元自好。学画鸦儿，旧日偏他巧。蜂蝶不禁花引调。西园人去春风少。春已无情秋又老。谁管闲愁，千里青青草。今夜倩簪黄菊了。断肠明月霜天晓。
蝶恋花|十二红楼成小住。尽夜东风，消得愁无数。花自纵横莺自语，当时末辨人何处。香暖灯昏轻与诉。纵隔银屏，还怕春流露。莫问闲情深几许，乱红飞尽桃千树。
蝶恋花|满院蘼芜春且去。婪尾杯前，挽得春光住。一朵欲簪春似妒。窑瓶寻得安花处。旧识丰台花可谱。十里风光，不异扬州路。闻道税花花减户。春虽未去春非故。
蝶恋花|雁过天空书又误。晓思憎花，夕思孤庭树。醒醉商量无是处。缄愁欲寄知何许。巾上红冰弦上语。修到灵仙，犹有伤离苦。休去贪拈肠断句。自家刻意思调护。
蝶恋花|始信年来情绪恶，只为情专，错怪人情薄。百草千花无住著，思量何事苦离U。入梦频惊香艳约，劝说番番，翻自怜虚诺。卖断风流春有脚，休从围带看消削。
蝶恋花|浩浩长空展巨翼。樽俎雍容，仁者真无敌。压倒西风看瞬息。指挥戎虏趋瑶席。边声几辈还自急。羽扇徐挥，旋遣炎威戢。马首是瞻旗直立。掣鲸身手方群集。
蝶恋花|陌上垂杨吹絮罢。愁杀行人，又是春归也。点点飞来和泪洒。多情解逐章台马。瘦尽柔丝无一把。细叶青颦，闲却当时画。惆怅此情何处写。黄昏淡月疏帘下。
蝶恋花|茜裙窣地腰支颤。梅豆抛人，低露黄金钏。绿醑殷勤郎自劝。兴酣渐觉娇波缓。笑剔银灯回粉面。旋脱罗衫，瑞雪胸前见。鸳帐横陈红玉软。怜他臂上双弯暖。
蝶恋花|玉碗冰寒消暑气。碧簟纱厨，向午朦胧睡。莺舌惺松如会意。无端画扇惊飞起。雨后初凉生水际。人面荷花，的的遥相似。眼看红芳犹抱蕊。丛中已结新莲子。
蝶恋花|二月花明邻上巳。柳学鹅儿，桃学红妆媚。布谷劝耕声未已。腥风海上来鱼市。经济山林浑不易。种杏条桑，多少闲心事。金马凤池春梦耳。竹篱茅舍原如此。
蝶恋花|帆底潮回声浅浅。叠榭飞台，雾重花撩乱。陆海天然泯一线，半山已见红旗遍。谁管人间痴与怨。万里为家，兀自随蓬转。从此金樽相对劝，凭栏空祷香炉愿。
蝶恋花|眼底风光留不住，和暖和香，又上雕鞍去。欲倩烟丝遮别路，垂杨那是相思树。惆怅玉颜成间阻，何事东风，不作繁华主。断带依然留乞句，斑骓一系无寻处。
蝶恋花|仙子锄云亲手种。春闹枝头，消得微霜冻。可是东风吹不动。金铃悬网珊瑚重。社燕盟鸥诗酒共。未足游情，刚把斜阳送。今夜定应归去梦。青苹流水箫声弄。
蝶恋花|庭院深深深几许。罗盖牙签，铃索重重护。伫苦停辛千万绪。手中无那馨香故。和泪将离和泪住。无限柔情，此际难分付。明日东西沟水去。天涯倘有重逢处。
蝶恋花|烟水苍茫人去久。检点青衿，鹃血犹凝袖。絮果兰因参未透，冰心琢作玲珑豆。迷迭香飘春梦皱。小伞轻车，深巷相逢否？一树幽花初探首，潇潇细雨黄昏后。
蝶恋花|并倚香肩颜斗玉。鬓角参差，分映芭蕉绿。厌见兵戈争鼎足。寻芳共把遗编躅。闺阁风流谁可续。沈想清标，合贮黄金屋。江左百年传旧俗。后宫只解呈新曲。
蝶恋花|入梦依依人乍聚。急雨飘风，打断离人语。开眼雨丝还缕缕。楼头依约天将午。难得雨来偏怨雨。梦里那人，况又离南浦。此别知他何处去。烟云密密无重数。
蝶恋花|风约吴帆江上去。江远帆收，惆怅无寻处。任是难寻寻亦许。凭阑禁得廉纤雨。雨过云横千万缕。一缕痴云，一缕相思绪。尽意相思须不误。灵犀一寸蓬山路。
蝶恋花|怎地芳时芳梦杳。唤起东风，杏嫁桃夭了。月淡烟青天欲晓，水中宛见伊人俏。莫把愁丝和泪绕。相见相思，终是相思好。雨暴风横归要早，窗前摇落红心草。
蝶恋花|着意留春春不许。一阵东风，吹落花无数。记取等闲花落处。重游怕是桃源路。门外青丝垂日暮。偏惹离肠，不系征帆住。两两画梁新语燕。飞飞又入花间去。
蝶恋花|御柳风柔春正暖。紫殿朱楼，赫奕祥光远。十二玉龙迎凤辇。香腾锦绣闻弦管。扇却双鸾开宝宴。绿绕红围，宣劝金卮满，万岁千秋流宠眷。此身欲备昭阳燕。
蝶恋花|一种心情人不会，花要长开，酒要长长醉。天不与侬消遣地，锦官城窄锦江细。冷月笼云风乱起，触动豪情，流下英雄泪。小小神州三万里，年年岁岁闲淘气。
蝶恋花|庭院深深闻杜宇。无计留春，拼送春归去。问春毕竟归何处。桃花乱落杨花舞。回首家山曾小住。斗草寻芳，姊妹欢如许。不道而今离绪苦。樽前唱断黄金缕。
蝶恋花|衰柳疏疏苔满地。十二栏干，故国三千里。南去北来人老矣。短亭依旧残阳里。紫蟹黄柑真解事。似倩西风，劝我归欤未。王粲登临寥落际。雁飞不断天连水。
蝶恋花|芳草凄迷秋更绿。不上层楼，怕纵伤高目。早晚归期浑未卜，无端更近弹棋局。魂梦天涯随转毂。乱拨秦筝，容易蛮弦促。恩怨纷纭情断续，伤心旧谱翻新曲。
蝶恋花|西北云高连睥睨。万里愁心，一抹遥山翠。谁向西风传恨字。秋光鬯好人憔悴。有酒盈尊须拌醉。感逝伤离，何况登临地。满目烟芜残照里。青青不尽平生意。
蝶恋花|秋气悲哉秋景肃。引出秋声，夜到西南哭。聚族新忧无计逐。踌躇独去逃深屋。枫自飘红榆自绿。蟋蟀莎鸡，争唱凉风曲。雁阵惊寒音断续。披衣起写相思牍。
蝶恋花|古驿秋槐疏叶陨。倦客无憀，脉脉斜晖尽。几曲阑干凭不稳。乱鸦啼处西风紧。卖酒桥边青旆引。一朵芙蓉，秀靥红生晕。说与家乡山隐隐。何烦笑向垆头问。
蝶恋花|种竹山分浇稻水。箕颍田园，菘少屏风里。玉树芝兰谁可比。堂前索甚裁桃李。薄劣莺儿来报喜。似说朝来，麦秀蚕眠起。快唤巢由同一醉。君家好个人间世。
蝶恋花|我失骄杨君失柳，杨柳轻扬直上重霄九。问讯吴刚何所有，吴刚捧出桂花酒。寂寞嫦娥舒广袖，万里长空且为忠魂舞。忽报人间曾伏虎，泪飞顿作倾盆雨。
蝶恋花|蜀道青天烟霭翳。帝里繁华迢递何时至。回望锦川挥粉泪。凤钗斜亸乌云腻。钿带双垂金缕细。玉佩玎珰，露滴寒如水。从此鸾妆添远意。画眉学得远山翠。
蝶恋花|纤手行杯红玉润。满眼花枝，雨过胭脂嫩。新月一眉生浅晕。酒阑无奈添春困。唤起醉魂君不问。憔悴颜容，羞与花相近。人自无情花有韵。风光易老何须恨。
蝶恋花|偏是花开风又雨。一霎相逢，霎霎相思苦。覆去翻来千万绪。销魂那得魂如许。花外漏声花底语。花底迷楼，花外来时路。路到尽头难觅处。多情悔被无情误。
蝶恋花|烟月迷茫何处去。欲觅香尘，露重空凝伫。不是孱身须爱护，翠禽枝上妨惊寤。经眼楼台飞碧雾。窈窕林园，付与谁为主。旁砌幽蛩愁自语，明朝知是晴还雨？
蝶恋花|双桨来时春已杳。雨后娉婷，有恨谁能了？十里碧云连白晓，愁红浥露波中俏。折罢长丝天外绕。袅袅亭亭，一朵嫣然好。自是因缘不在早，从来天意怜幽草。
蝶恋花|多少香车衔着尾。得得蹄声，更间呜呜汽。沉沉飞花吹落地。因风倒卷缤纷起。一路花香香不已。花底春浓，花外人儿腻。鬓影钗光连十里。桃源却在红尘里。
蝶恋花|为探江南春几许。北国奔来，偏遇蒙蒙雨。但见柳条青数缕。未闻莺舌哓千语。春只三分寒未去。总为情深，翻惹灰情绪。雨亦擅奇何足阻。迷离客与烟波侣。
蝶恋花|锦绣年华浑不驻。福慧三生，可有慈云护。生怕东风人面妒。花幡牢挂夭桃树。化蝶翩翩寻梦去。碧草迷离，隔断瑶台路。愁绪满腔谁共诉。夜来悄向嫦娥语。
蝶恋花|载酒江湖夸小杜。吹绉春池，未免逢他怒。谁解天涯桃叶渡。者愁有梦寻卿诉。记得弥留偏赠语。寒暖须知，珍重无人处。体贴郎心犹算汝。劝郎勿惜黄金缕。
蝶恋花|满到十分人望尽。仙桂无根，到处留光景。听我尊前欢未竟。金卮已弄寒蟾影。银色界中风色定。散了浮云，宝匣初开镜。归去不须红烛影。天边自与人相趁。
蝶恋花|一夜西风凋碧树。点点孤星，又历天涯路。轧轧机声鸣铁雨。征轮踏破重关去。越陌飘灯遮宿雾。夜幕低垂，忍听寒蛩语。数遍残更山月吐。沙鸥水浅眠鸥鹭。
蝶恋花|纵有飞花冒堕絮。数点危红，管教留春住。又是一番风和雨。燕泥香染春终去。水馆山村无着处。没个安排，更莫追欢绪。祇是根株护绿浦。浅深还放年年树。
蝶恋花|楼倚云屏江泻镜。尊俎风流，地与人俱胜。酒力易消风力劲。归时城郭烟生瞑。幕府俊游常许并。可惜佳辰，独阻登临兴。妙语流传空叹咏。一时珠玉交相映。
蝶恋花|宿酒初醒无气力。欲减春衣，却被轻寒勒。满院春芜依旧碧。落花狼藉春莺寂。旧恨已教愁万叠。积得新愁，又向眉峰结。中酒伤春休再说。凭阑坐待初生月。
蝶恋花|我亦兰成憔悴久。泪泫长条，孤负章台柳。十万护铃金字咒。东风无力春消瘦。门巷枇杷还似旧。锦瑟年华，得似当时否。赢得一池春水绉。泪痕狼藉青衫袖。
蝶恋花|玉子纹楸频较路。胜负等闲，休冶黄金注。黑白斑斑乌间鹭。明窗净几谁知处。逼剥声中人不语。见可知难，步武来还去。何日挂冠宫一亩。相从识取棋中趣。
蝶恋花|老木萧萧唯见梗，伸向虚空，起伏风前省。黑瘦颜华知夜永，乌啼自是有馀兴。秋下寒催心魄迸，片片翻飞，片片烧痕影。我本天生真骨冷，只随火祭灰中醒。
蝶恋花|问讯梅花开也未。孕雪含香，春在寒梢尾。试与折来供一醉。寿乡容与生春意。律转黄钟霜小霁。月姊乘鸾，伴我浮尘世。结取年年今日誓。梅花影里看仙桂。
蝶恋花|新岁人家多腊U。市寂街空，日久无兼味。还剩旧醅能一醉。醉言凶吉何曾忌。乡镇亲爷常不至。爷给霜饧，幼妹含羞意。双靥点红偷眄睨。面藏阿母衣缘里。
蝶恋花|门外沧洲山色近。鸥鹭双双，恼乱行云影。翠拥高筠阴满径。帘垂尽日林堂静。明月飞来烟欲暝。水面天心，两个黄金镜。慢飐轻摇风不定。渔歌欸乃谁同听。
蝶恋花|杨柳秋千旗斗舞。漠漠轻烟，罩定黄鹂语。红滴海棠娇半吐。燕脂水是朝来雨。行过池边携手路。都把多情，变作无情绪。唯有东风知住处。凭君送取温存去。
蝶恋花|小病缠绵愁寂寞。人去匆匆，误了寻秋约。夜雨廉纤楼一角。梦回无奈茶烟薄。赋笔吟笺犹似昨。迢递关河，谁把双鱼托。往事思量何处著。灯前悄听檐花落。
蝶恋花|狂索花枝同醉倒。醉捋柔香，那管游蜂恼。红到芙蓉芳讯少。无聊偏是斜阳早。商略清游随意好。流水车尘，目断青门道。换尽楼台人未老。罗裙行处生秋草。
蝶恋花|乍暖还寒春意早。载榼寻芳，香径啼莺小。万一流光轻负了。少年能否年年少。不解酬春应自笑。飞絮飞花，犹有晴丝绕。未必蓬山无梦到。逢花且拌新刍倒。
蝶恋花|白草黄云连古戍。废垒依然，不见人来去。满目凄凉无意绪。登临唯剩闲搜句。远望狼山峰可数。暮雨夕风，更把离情助。今夜不知何处宿。平沙万里茫茫路。
蝶恋花|一望瑶华初委地。更约幽人，共赏岩边翠。试把方诸聊与试。无情争得无中泪。飞瀑恐从星汉至。渐向宾筵，但觉寒如水。自爱一轮方得意。轻随箕毕还成累。
蝶恋花|门外马嘶天欲曙。细雨东来，早又留人住。铁马丁东檐际语。风飘残梦香如缕。梦自南行人北去。南北分驰，却怪还相聚。劝梦归欤愁未许。秋江转眼销魂处。
蝶恋花|却似无情应有恨。梦里相逢，欲引还相近。不照菱花知瘦损。搴帷怕被人人问。过尽铜街车隐辚。拂槛柔荑，恼煞春韶讯。好雨良宵刚一寸。清眠不与愁人分。
蝶恋花|长忆红楼离夜语，月满芳尊，赏月人遍去。自见月圆无此苦，年年情恨天难补。欲唤姮娥凭说与，泪湿花枝，故作黄昏雨。后夜相看肠断处，一弯又被愁眉妒。
蝶恋花|刬地轻寒春渐去。飞絮流尘，黯黯天涯暮。蔓草斜阳愁远路。莺花身世东风误。自抱梨云和梦住。峭月危栏，梦里昏鸦语。遮眼屏山山外雾。江山却被残红污。
蝶恋花|卜宅邗沟何处是。名动江关，只住柴门里。研北帘东聊寄耳。半瓢新署荒斋字。几两青鞋频到此。雨冷茶香，不问干戈事。斟酌平山芳草地。沧桑前度君能记。
蝶恋花|燄火炫春惊仿佛。短景如烟，短景如烟灭。检点生涯唯此物，根尘织就千丝结。映水峰峦皆失骨。莫问天心，莫问天心月。一自鸿蒙开巧睫。无端轮转滔滔孽。
蝶恋花|碧天渺渺波同色。□透花阴，满地玲珑月。短葛凉轻纨扇歇。晚风细细荷香涩。
蝶恋花|蠢蠢黄金初脱后。暖日飞绵，取次粘窗牖。不见长条低拂酒。赠行应已输先手。莺掷金梭飞不透。小榭危楼，处处添奇秀。何日隋堤萦马首。路长人倦空思旧。
蝶恋花|雨后春容清更丽。只有离人，幽恨终难洗。北固山前三面水。碧琼梳拥青螺髻。一纸乡书来万里。问我何年，真个成归计。回首送春拚一醉。东风吹破千行泪。
蝶恋花|滴碎松澌云不动。半逗新寒，遮断天涯梦。落日平原秋草U。微霜初度江头泷。曲岸黄波凉似汞。谁剪淞绡，写取闲情送。野渡无人孤念纵。忽惊三两游鹅哄。
蝶恋花|二月池头春尚早。卷起珠帘，怕惹东风恼。独立花间人悄悄，一弯新月来相照。昨夜匆匆疏雨到。水缎云裳，抵得寒多少？信有蛾眉如柳俏，阑边不碍些些草。
蝶恋花|谁道侬家心漫许。盼到归期，一箭流光去。未恨枝头莺乱语。思量总被婵娟误。自掩镜鸾愁万缕。水阔风高，涨断兰舟路。回首众芳零落处。抛残红泪君知否。
蝶恋花|日落天低湘岸杳。迎目茏葱，独立苍峰小。道是昭王南狩道。空潭流怨波光袅。绿影寒澄春放棹。记得当年，渌水歌年少。明月南枝乌鹊绕。登楼何处依刘表。
蝶恋花|秋去春残孰醉醒。流水滔滔，总是难平定。还不如槐南余兴。分明情绪梦中应。治乱兴亡无凭证。时势英雄，造就或相称。管甚前途庭和径。山河自古至今互。
蝶恋花|碧树凉飔惊画扇。窗户齐开，秋意参差满。先自离愁裁不断。蛩螀更作声声怨。山绕千重溪百转。隔了溪山，梦也无由见。归计凭谁占近远。银缸昨夜花如糁。
蝶恋花|棣萼楼前佳气蔼。欣遇称觞，正斗杓移亥。三两日来连庆会。贺宾喜色增加倍。未逊徐雏分小大。好比晋朝，二陆休声在。更祝灵椿颜不改。三苏相继居台宰。
蝶恋花|月冷房帷星在户。为续鸾胶，博得皇英誉。井臼纵教贤内助。更无如晦谈风雨。郁郁埋香何处去。指点前村，爱近先人墓。听遍杜鹃侬最苦。挈儿同上清明路。
蝶恋花|碧落浮黎光景异。琼□□□，□□□□□。□有宝珠如黍米。天真□□□□□。□□□□凭玉几。花雨霏霏，散入诸天□。□□□□传妙旨。至今流演无终纪。
蝶恋花|有客钱塘江上住。十日斋居，九日愁风雨。断送一春弹指去。荷花又绕南山渡。湖上幽寻君已许。消息不来，望得行云暮。芳草梦魂应记取。不成忘却池塘句。
蝶恋花|日下船篷人未起。一个燕儿，说尽伤春意。江上残花能有几。风催雨促成容易。湖海客心千万里。著力东风，推得人行未。相次桃花三月水。菱歌谁伴西湖醉。
蝶恋花|范蠡张良当日悟。得宠还惊，防患寻归路。若恋功名尖险处。如何却得蓬庄住。或问扶风缘甚去。京兆风仙，远远亲来度。便觉灵明常有主。从今直入长生户。
蝶恋花|细数年华年又换，更数平生，无一成心愿。惆怅情怀灯样暗，开门聊作今宵遣。明月想应千岁倦，独守空天，孤漠无人管。夜夜长祈云作伴，云来却把清光掩。
蝶恋花|海气侵人抛翠箑。长夏棂纱，雨过秋先接。小圃千花红半脱。栏干镇日无飞蝶。宝鸭香消愁暗结。奁雾轻呵，玉笛才停擪。题就新凉书坠叶。愁痕犹锁金丝箧。
蝶恋花|薄幸人人留不住。杨柳花时，还是成虚度。一枕梦回春又去。海棠吹落胭脂雨。金鸭未销香篆吐。断尽柔肠，看取沈烟缕。独上危楼凝望处。西山暝色连南浦。
蝶恋花|芳草生烟横野渡，绿到春山，山色深于树。离恨年年萦别绪，桃根桃叶秦淮路。眼底韶华容易度，燕子斜阳，说与归期误。婪尾余花春已暮，柳丝不解牵伊住。
蝶恋花|飘粉吹香三月暮。病酒情怀，愁绪浑无数。有个人人来又去。归期有恨难留驻。明日尊前无觅处。咿轧篮舆，只向双溪路。我辈情钟君谩与。为云为雨应难据。
蝶恋花|蛛网风中颠复坠，暮日昏光，照著青灰被。又是醒来从烂醉，茫然味著思量味。事事追寻无不背，一霎欢然，过后无边悔。似此浮生千万辈，忧伤长过生年岁。
蝶恋花|九十韶光怜未赏。一地芳菲，似与愁争长。幽鸟初惊莺两两。昼眠人静闲书幌。霁雨初晴天色爽。寂掩重门，风弄花枝响。蛱蝶恋花飞不放。几回绕遍空枝上。
蝶恋花|检点瑶签抽甲乙。邺架频翻，携尘先挥拂。几处断纹仙字失。蠹鱼竟尔飘然逸。不共曝衣交月七。添上芸香，辟恶宜除湿。三味何年尝到溢。只须扪腹当晴日。
蝶恋花|玉宇生凉秋恰半。月到今宵，分外清光满。兔魄呈祥冰彩烂。广寒宫里逢华旦。聪慧风流天与擅。玉骨冰姿，本是飞琼伴。且领绿衣诗酒劝。蟠桃待熟瑶池宴。
蝶恋花|催上津门舟一舸。杨柳随人，柳外蝉声破。曲曲风来芦叶和。梦如卅六湾头过。暝色篷窗吹欲堕。凉月无情，只照销魂我。愁与影儿相并坐。影儿压得愁无那。
蝶恋花|放眼寥天天欲坠。一寸山河，一寸伤心地。不尽离人弹别泪，黄昏到处春憔悴。梦逐江潮惊万矢。剑啸鸡鸣，慷慨东风里。几见长鲸吞海水，更谁叱咤龙蛇起。
蝶恋花|小小华年才月半。罗幕春风，幸自无人见。刚道羞郎低粉面。傍人瞥见回娇盼。昨夜西池陪女伴。柳困花慵，见说归来晚。劝客持觞浑未惯。未歌先觉花枝颤。
蝶恋花|恨水愁烟横楚岸，倚遍红栏。望遍亭长短，时节落花人易倦。依依芳草连天远。莫掩眉尖愁一段。数到归期，每误金钱算。煞似回肠千百转，东风搅得垂杨乱。
蝶恋花|流水落花春不管。世路悠悠，回首天涯晚。怅望江南人又远。断魂零落屏山掩。愁懒渐添欢笑减。病酒经旬，腰带新移眼。燕子日长春梦短。东风门外杨花转。
蝶恋花|亚字阑干花一朵。每到花朝，春梦偏难妥。女伴相携争婀娜。迷藏小捉妆楼左。鬓枣微松蝉翼亸。怕有人窥，轻合黄金锁。戏罢偎人苔砌坐。日移交网花阴簸。
蝶恋花|经世此心谁尽了。欲画麒麟，功业何由到。白发满头青镜晓。花开花落人空老。适意杯盘从草草。甘坐清贫，方驾郊和岛。最爱新诗情致好。篇篇直压元郎倒。
蝶恋花|红杏梢头寒食雨。燕子泥新，不住飞来去。行傍柳阴闻好语。莺儿穿过黄金缕。桑落酒寒杯懒举。总被多情，做得无情绪。春过二分能几许。银台新火重帘暮。
蝶恋花|谢却残红飞尽絮。九十韶光，六十轻抛负。婪尾馀春馀几许。画帘一桁微微雨。雨后泥香新燕乳。一样将雏，心苦谁怜汝。江上草堂今在否。双栖毕竟归何处。
蝶恋花|我爱老农无系绊。破屋斜扉，静守清溪畔。锄地引泉多种U。编篱撒豆初牵蔓。待着秋收毋预算。几亩良田，自足平生愿。日正鸡啼催午饭。幼孙绕膝回慈盼。
蝶恋花|帘卷真珠深院静。满地槐阴，镂日如云影。午枕花前情思凝。象床冰簟光相映。过面风情如酒醒。沈水瓶寒，带绠来金井。涤尽烦襟无睡兴。阑干六曲还重凭。
蝶恋花|已恨妒花风雨急。谁倚楼头，又擪江城笛。不信琼姿留不得。般般催送香魂别。门掩黄昏空寂寂。月也无情，雪也无颜色。好梦罗浮都已歇。夜寒纸帐重相忆。
蝶恋花|笑靥分杯歌一遍。无定双眸，睇眄光如霰。惜取芳菲长夜宴。桃花羞作东风面。乞句殷勤亲捧砚。更乞天公，赐予多方便。只恨风帘惊睡燕。暗中正有人心羡。
蝶恋花|兴到浓时春不住。昨夜雕栏，放了花无数。谈笑急邀吟醉侣。青娥也合随轩去。媚恐情生娇恐妒。今日开尊，多幸无风雨。休唱宴琼林一句。来年花共人何处。
蝶恋花|晕绿抽芽新叶斗。掩映娇红，脉脉群芳后。京兆画眉樊素口。风姿别是闺房秀。新篆题诗霜实就。换得琼琚，心事偏长久。应是春来初觉有。丹青传得厌厌瘦。
蝶恋花|闹蝶窥春花性浅。未了妆梳，小颗唇朱点。玉絮吹寒飞力软。深深绣户珠帘掩。厮放临时仍泥恋。一把风情，错认徐娘减。略绰晕香红半片。阑干回首东风远。
蝶恋花|楼外啼莺依碧树。一片天风，吹折柔条去。玉枕醒来追梦语。中门便是长亭路。眼底芳春看已暮。罢了新妆，只是鸾羞舞。惨绿衣裳年几许。争禁风日争禁雨。
蝶恋花|如许佳期偏又误。梗断萍飘，江北江南路。织就鸳鸯该寄予。断肠诉尽相思语。袖底芬芳须领取。来不多时，便是匆匆去。隔著红墙天欲暮。争禁牵得痴魂住。
蝶恋花|三月韶光将过半，颇触衰眸，掩映红云霰。一阵东风吹柳软，珠帘绣闼深深见。归去夕阳天未晚，鸟唤春归，我爱春光短。短是今年来岁远，尊前且觅残花看。
蝶恋花|花正开时人已散。十斛蛟珠，便尔抛残半。一任江南风景换。沧桑味侬尝惯。蝶醉蜂狂愁思乱。无赖杨花，漠漠烟笼岸。醉去东皇肠欲断。搴帘细把春光看。
蝶恋花|昨夜狂风吹倒树。独坐凝愁，愁重杯难举。阅尽崎岖尘世路。故人一半埋黄土。自拨炉灰残焰吐。欲寄封书，醉眼昏如雾。忍冻开门闲看取。雪花飘洒还成雨。
蝶恋花|宽尽东阳腰带瘦。水U相逢，自笑龙钟袖。拾翠流觞何日又。楼高烟锁春前后。寄语莲苹诸故旧。红豆枝头，倦客难销酒。遮莫离离催节候。问犹省识相思否。
蝶恋花|问道参禅都不会。境上闲游，只要心无昧。踏碎虚空离六对。松岩一觉和衣睡。何用人前夸口快。一点灵明，不许纤尘盖。法性堂堂观自在。归根复命超三界。
蝶恋花|荏苒芳时成惜别。待卷虾须，春梦愁轻切。绡帐微风吹半褶。绿杨枝上残星灭。晓唱玲珑声未绝。郎去迢迢，才过清明节。窗畔丁香愁百结。秭归过处啼难歇。
蝶恋花|一霎迷狂心不悔，冉冉华胥，十二层楼绘。怎奈凌明尘又费，思量昨夜空憔悴。渺渺关山斜照里，待逝平生，无限徘徊意。万事消磨花赴水，人间只有秋滋味。
蝶恋花|城上春云低阁雨。渐觉春随，一片花飞去。素颈圆吭莺燕语。不妨缓缓歌金缕。堕纪颓纲公已举。但见清风，萧瑟随谈绪。借寇假饶天不许。未须忙遣韶华暮。
蝶恋花|为问西风因底怨。百转千回，苦要情丝断。叶叶飘零都不管。回塘早似天涯远。阵阵寒鸦飞影乱。总趁斜阳，谁肯还留恋。梦里鹅黄拖锦线。春光难借寒蝉唤。
蝶恋花|蜡蒂垂丝梅后破。又早花风。寒食催新火。浑忘年时篷背坐。断桥斜日收兰柁。懊恼乌蟾容易堕。愁里诗边，挂梦莼乡过。耕侣相邀寻翠逻。镜心红碎鸳鸯大。
蝶恋花|霜叶枝头吹渐尽。次第寒花，依旧香成阵。秋病春醒常是困，眉痕总带年时恨。钿约钗盟休更问。惯讳相思，那寄青鸾信。月影穿窗珠寸寸，悠悠人远蓬山近。
蝶恋花|早是惊心欢易失。叵耐春人，歌酒围香密。不见嘶骢杨柳陌，阴阴换尽颦蛾色。蕙想兰怀私自惜。伫苦停辛，尘影难端的。盼断番番花信息，可怜只当闲风日。
蝶恋花|又作萧条天地步，代谢殷勤，毕竟谁分付？老石荒山无片语，凭江坐我心魂腐。辛苦酸蝉飞上树，冷漠西风，听得茫然去。蛛网尚悬遗蜕住，一天霜泛明朝曙。
蝶恋花|谁道人间春尚浅。多少杨花，已共春风转。暖日熏人花亦懒，一时飞去无人管。怔怔出神春暗换。欲待寻春，少个寻春伴。少作忽然吟一遍，此时争把当时劝。
蝶恋花|地狱熊熊油沸水，冷焰烧天，上帝寒毛猬。青面獠牙排地跪，有人狞叫鞭千鬼。饱醉沉鼾如死睡，离体生魂，抚体心如毁。万感言君君不会，怆然独泣腰支背。
蝶恋花|骀荡春光容易换。燕未归时，啼鴂声声乱。十万丹华辉别苑。东风虚送闲箫管。一水盈盈遥目倦。旧念萦怀，新恨还凄婉。何事负人情款款。云天飞撇相思券。
蝶恋花|浓染胭脂初雨过。绮阁红霞，满地馀烟雾。偏向黄昏重叠布。繁枝不比梅花五。却忆元郎聊共侣。官舍浔阳，不与春风据。一树堪怜难折取。开樽且自歌金缕。
蝶恋花|拈酒熏香都不耐。钩起湘帘，晚色初堪爱。微月小阑黄一派。白棠花下沉吟拜。拆去秋千幽径改。斑竹围屏，隔著深深态。手揽画裙双凤带。衣寒蓦把东风怪。
蝶恋花|永日三眠颦较妩，困态初舒，莫遗红妆妒。自有明珠生远浦，舞低恍向楼心觑。拂地长条谁是主，露下芙蓉，只恐难留住。好趁烟光凝地护，交枝漫锁长门路。
蝶恋花|贴鬓香云双绾绿。柳弱花娇，一点春心足。不肯玉箫闲度曲。恼人特把青蛾蹙。静夜溪桥霜薄屋。独影行歌，惊起双鸾宿。愁破酒阑闺梦熟。月斜窗外风敲竹。
蝶恋花|楼阁秋深寒乍切。却下珠帘，闲看玲珑月。槛外木樨黄喷雪。樽前笑倩阿侬折。煮茗翻书侬自别。遥夜深心，直恁低声说。早是回肠怜断绝。棂纱影淡金波灭。
蝶恋花|共乐堂深帘不卷。恻恻寒轻，二月春犹浅。续寿竞来歌舞院。龙涎香衬鲛绡段。画栋朝飞双语燕。端似知人，著意窥金盏。柳外花前同祝愿。朱颜长在年龄远。
蝶恋花|枯坐冥心疑入定。电火飙轮，历历华鬓影。昨夜星辰天路近。断云和梦迷山枕。泪滴苔衣侵石镜。绿满江潭，不浣残红印。杜宇啼春春未醒。涓涓暗水流花径。
蝶恋花|荷叶已枯莲藕老。秋意迢迢，魂断汉阳道。莫上琴台吟复吊。曲高自古知音少。天涯我亦伤怀抱。独倚危栏，志亟闲鸥小。广厦万千心事渺。侏儒日夜忧温饱。
蝶恋花|谢了梨花寒食后。剪剪轻寒，晓色侵书牖。寂寞幽斋惟酌酒。柔条恨结东风手。浅黛娇黄春色透。薄雾轻烟，远映苏堤秀。目断章台愁举首。故人应似青青旧。
蝶恋花|罗幕春寒花事晚。微雨空庭，滴尽啼红怨。弄粉搓香娇宛转，一枝斜插输人面。恼我相思肠易断。怕理残笺，曾写相思满。颜色可曾花比艳，凋零却被韶光赚。
蝶恋花|被拥馀香银烛短。睡起无聊，眉黛从教浅。早是伤春情绪懒。云鸠更惹离魂远。独对东风肠万转。烟雨霏微，苔衬飞花满。点点妆成花泪眼。花寒不似啼痕暖。
蝶恋花|舞处曾看花满面。独倚东风，往事思量遍。绿怨红愁春不管。天涯芳草人肠断。一纸云笺鱼雁远。归凤求凰，谁识琴心怨。臂枕香消眉黛敛。也应为我宽金钏。
蝶恋花|一剪晴波娇欲溜。绿怨红愁，长为春风瘦。舞罢金杯眉黛皱。背人倦倚晴窗绣。脸晕潮生微带酒。催唱新词，不应频摇手。闲把琵琶调未就。羞郎却又垂红袖。
蝶恋花|玉树歌残明月在。潮打空城，人事年年改。渡口桃根谁与载。秦淮流水空相待。绣户金堂春似海。燕子归来，坊陌知何代。故国斜阳犹暧暧。卢家少妇愁无奈。
蝶恋花|一架蔷薇开欲遍。蝶羽成双，每向花丛见。此日谁同花下宴。美人独立生离怨。罗带轻杨钗凤颤。小作回旋，又恐腰肢软。吹得柳花过别院。自怜风起因团扇。
蝶恋花|楼上风光都占断。楼下风光，还许诗人管。管领风光谁是伴。一堤杨柳开青眼。波面琉璃花影乱。玉笋持杯，画舸歌声颤。醉里寻春春不见。夕阳芳草连天远。
蝶恋花|百菊吟成谁更谱。一种波斯，又见南峰数。天竹马兰今胜古。复堂画里何曾睹。欧碧一枝秋淡伫。相间深红，颜色浓如许。海燕来栖花尔汝。图成双艳迎霜吐。
蝶恋花|潇洒园亭湖石好。客未来时，只有茶烟袅。山桂落残风自扫。黄衣蝶抱秋棠老。检校生涯闲不了。暝色无端，飞上疏林表。一曲清溪人独钓。打头红叶栖鸦闹。
蝶恋花|春暮寻春芳草岸。绿暗红稀，已把韶华换。隔树犹闻莺语乱。柳丝不挽春回转。杜宇啼残春梦短。脉脉离愁，人比春还远。把酒问天天不管。罗衣飞得春花满。
蝶恋花|红榴还比侬眉皱。花曾添肥，侬却添消瘦。更看来朝花落否。不愁底事难长久。万事无过杯在手。难定明年，人与花依旧。常向花前浇浊酒。怕它酒醒黄昏后。
蝶恋花|日上阑干春已倦，无赖流莺，悄把珠帘卷。六曲屏山嗟梦短，梨花落尽闲庭院。料得月华今夜满，懊恼双眉，不向东风展。吩咐柔丝将恨绾，相逢倘许如初见。
蝶恋花|错向红尘窥净土。困缚双丸，有梦皆囚罟。水便无心风自舞。翻波卷浪情何苦。倦履谁堪留一顾。粉黛三千，寂寞香如许。欲遣春归春不语。蓬山已是多歧路。
蝶恋花|岁岁春来频护惜。及至春归，依旧成轻掷。似此无端伤永忆。偎寒怕问春消息。又见疏梅香欲坼。百结千丝，一一从头织。举目乾坤皆是客。缘何客里重相识。
蝶恋花|白玉搔头花一箭。戴上黄昏，拢髻开新瓣。香动帐纹风自颤。一星星事饶它见。小字仁皇将汝唤。此日昭阳，一样于阗远。玉几金床天又晚。饼师可有宫人怨。
蝶恋花|风雨奔驰三万里。满眼青苍，虎掷龙拿地。今古奇雄能有几？小窗闲话千秋史。为问邯郸过也未？幻梦都无，一枕凉秋意。忽报大河来足底，掣鲸心事霜风里。
蝶恋花|睡鸭炉寒熏麝煎。寂寂歌梁，无计留归燕。十二曲阑闲倚遍。一杯长待何人劝。不识当年桃叶面。吟咏佳词，想像犹曾见。两桨往来风与便。潮平月上江如练。
蝶恋花|寒夜空堂人一个。心上愁多，不寐摊书坐。将近三更犹未卧。乍惊骤雨天边过。洒向小窗声更大。纸薄难禁，容易风吹破。衾枕安排浑未妥。床前扑杀银釭火。
蝶恋花|梵相蛮笺谁染就。不是休师，定出公麟手。极乐国人多隐秀。敷腴不似观河皱。宝网交光雄力厚。杯渡东来，那计罡风陡。昨夜雪山狮子吼。须臾变化成苍狗。
蝶恋花|鶗鴂一声春事了。镜里容颜，寂寞怜非少。生怪柳边新月早。悤悤催送斜阳老。门掩荒苔人不到。匝地残红，历乱难为扫。燕子归来应懊恼。画梁不似当时好。
蝶恋花|凉欲添衣秋雨助。枝上新黄，飘落知何处。凝碧颓垣今尚伫，相思遮断墙边树。雨线连天晨色暮。点点无情，湿尽来时路。频打破檐声不住，几回误作伊人步。
蝶恋花|六曲文窗闲了鸟。玉几金床，不觉春光好。人自飘零花自老。夕阳满地生青草。无语思君情悄悄。万水千山，兀自萦怀抱。夜夜夜乌啼到晓。梦中忘却长安道。
蝶恋花|密意浓情深几许。好事多磨，回忆倍辛苦。人间惟愿月常圆，闲愁幽怨何须诉。蛮笺未足传心素。漫道多情，都是销魂语。银缸拨尽未成眠，应怜汗湿香襦处。
蝶恋花|天下周游将欲遍。十载区区，恐负先师愿。老也休休人事远。游山玩水随缘转。报与知音听我劝。劫运刀兵，个个都亲见。仍自贪求生爱恋。前头路险如何免。
蝶恋花|愁散如云天不管。分付眉山，两点休轻展。一寸蕉心重叠卷。任吹多少东风软。手把罗衣窗下换。花影筛来，叶叶枝枝满。小鸭熏香香自暖。日长春尽闲庭院。
蝶恋花|天意才晴风又雨。催得风前，日日吹轻絮。燕子不飞莺不语。满庭芳草空无数。春去可堪人也去。枝上残红，不忍抬头觑。假使留春春肯住。唤谁相伴春同处。
蝶恋花|闲把浮生细思算。百岁光阴，梦里销除半。白首为郎休浩叹。偷安自喜身强健。多少英贤裨圣旦。一个非才，深谢容疏懒。席上清歌珠一串。莫教欢会轻分散。
蝶恋花|清韵连翩如集凤。笺称金华，似带琼楼冻。睡里呼婆春是梦。青芜又促东皇鞚。仙蝶何堪词意重。洒翰亲书，信使更番送。秉烛须游良夜共。晓钟渐裂群山缝。
蝶恋花|落到梨花春似许。芳甸云昏，浪飐花无数。烟水冥茫无问处。春归恰在春来路。闻道峭寒生薄暮。底事舟人，尚向芦中住。柔橹咿哑多谩语。溯流却是随风去。
蝶恋花|绛袖玉纤牵一线。新制云衣，冉冉凌空展。赵后香魂疑更返。东君谪作探花伴。斜逐游蜂过柳院。倦绣佳人，误扑轻罗扇。一自飘扬春不管。多情空把东风怨。
蝶恋花|又是沧波弥断浦。暮日平林，独向船头伫。罾网收回烟火竖，纷纷宿鸟归栖树。短烛幽箫和影语，一刹痴迷，明日帆仍举。但识惊风风不住，不知风向何方去。
蝶恋花|燕去梁空朝复暮。昔也双栖，今也天人路。追悼恩情徒絮絮。爱河滴血难消数。夜半金风桐叶露。客邸无端，忽动秋声赋。最是老夫肠断句。披图泪湿衫如雨。
蝶恋花|浅梦难圆春易暮。几度回肠，忍泪丁宁语。满目芳菲君莫误，千花百草凭怜取。心绪纷纭难细诉。强作无情，更比多情苦。风雨天涯愁去住，尊前暂惜今宵遇。
蝶恋花|顾影涟漪金缕瘦。一抹鹅黄，映带轻衫袖。镜汐分明春枕又。信它万里分携后。虹雨梅风终忆旧。点染铜铺，草色浓于酒。最是杜鹃呼雨候。问渠耐得幽栖否。
蝶恋花|百六韶华春苦短。借酒浇愁，那惜貂裘换。花落花开浑不管。子规声里斜阳断。点点繁灯窥隔岸。青女姮娥，笑语传银汉。烛影摇红谁作伴。绣衾闲拥离愁满。
蝶恋花|不信词坛摧砥柱，白马回遑，终引灵车去。目断云天朝复暮，阶前泪湿无干土。四十余年如迅羽，回首春风，愧我成虚度。便倩鲁阳挥日驻，程门杳杳知何许。
蝶恋花|槐黄八月晴新雨。秋里逢君，爱我填词句。两度山中留小住。心脾凉入松涛语。裙屐翩翩真漫与。座有神仙，指点蓬瀛去。此日楼台须记取。斜阳芳草连天处。
蝶恋花|流水桥边杨柳树。浅绿轻黄，掩映清凉寺。一片春光藏不住。杏花残月梨花雨。客子闲愁推未去。两屐芳泥，来觅题诗处。槐火石泉茶有味。梦中记得三生语。
蝶恋花|回面鬓华香乍歇。曲曲幽衷，欲说何从说。为恐柔肠成寸折。来时先使心成结。新恨旧欢终有别。新约难谐，旧誓何难夺。夜又渐深风又切。归来自掩疏帷月。
蝶恋花|灯火已收正月半。一夜东风，吹得寒威转。怪得美人贪睡暖。飞瑛积玉千林变。道是柳绵春尚浅。比著梅花，花已都零乱。漠漠一天迷望眼。多情更把征衣点。
蝶恋花|老去姚风名可凤。病里涂黄，光湛流离冻。更把残樽温旧梦。心如奔骥难羁鞚。九陌尘多乌帽重。花面迎人，禅面教相送。白俭绿沉难与共。良工写得金无缝。
蝶恋花|简蠹丛中消日永，不道韶光，去去随人病。帘外偶闻今夏尽，中心顿觉秋寒醒。十里红尘掀市U，年少追寻，兀立歧途影。书带草清黄菊冷，今生可有相扶命？
蝶恋花|戏衮玉球添一笑。笑道轻狂，似恁人间少。偏倚龙池依凤沼。随风得得低回绕。掠面点衣夸百巧。似雪飞花，点束梁圆好。惹住金虬香篆袅。上林不放春光老。
蝶恋花|故里山遥春霭碧。为想繁枝，清梦何曾息。缧带霜英人不摘。纷纷日暮飘絪席。休抱离肠凭酒力。只有轻纨，依约应传得。白发未归空自惜。柔肠寄尽平阳笛。
蝶恋花|独倚危栏看日暮。郎似清风，侬似风中树。三月相思无着处。夜深踏遍吴淞路。月下海边羞独去。水色潮声，总是伤心处。欲唤白云来共语。天寒云散难留住。
蝶恋花|一枕清阴惊过午。漫检孤怀，懒掇闲游句。酒迹吟痕都几许，缁衣犹带江南雨。暗忆同携寻觅处。梦里江山，梦外愁无数。分付窗云归迅羽，书灯消得情如故。
蝶恋花|暗记纱窗临别语，一过栏干，莫忘回头路。我忆行人无定处。行人忆我全如故。早已安排游钓具。写得鸾笺，不识无由付。花落花开皆命遇，何须恨写江郎赋。
蝶恋花|我爱西湖湖上路。万顷沧波，河汉连天注。一片寒光明白鹭。依稀似我登临处。报答溪山须好语。痛饮高歌，何必骑鲸去。环舍清阴消几亩。无人肯办归来趣。
蝶恋花|廉纤丝雨春阴重。嫩草平铺，低把金鞍鞚。绿遍天涯无半缝。怜伊岁岁和愁种。飞絮落花都不动。斗帐微寒，自做池塘梦。明日踏青谁与共。芳郊怕损鞋头凤。
蝶恋花|才咽霜痕先醉了。扮出红儿，强向西风笑。一色败营凉血饱。雁飞时节年年到。叶自如花身是草。冷入蛩边，不久秦宫貌。老去少年终要老。有人早画伤秋藁。
蝶恋花|燕子楼边春意早。楼上红妆，何似当时好。一自画眉人去了。梦魂暗逐天涯草。蹋蹋马蹄江路杳。数尽归期，屈指东风老。惆怅一春欢事少。几回月落纱窗晓。
蝶恋花|喜鹊桥成催凤驾。白首佳期，休负人天话。觑眼当筵歌舞罢。西楼一夕相思乍。屈指花开花复谢。独守孤芳，浑奈胭脂姹。婉转归来银烛下。溪堂风月凉无价。
蝶恋花|庭院深深深几许。燕子来时，似说春将暮。雨雨风风花下路。芳悰损尽悲谁诉。休拟游丝和落絮。一样飘零，不被流尘污。广大虚空清净土。人天尽有安排处。
行香子|宿雨初收。佳处凝眸。独徘徊还惜前游。夕阳西下，波水东流。甚过烧灯，才上巳，便中秋。依旧高楼。依旧轻舟。问溪山能忆人不。晌来心事，都在眉头。叹沈郎腰，潘郎鬓，庾郎愁。
行香子|清夜溶溶，花影重重。乍听来四壁寒虫。云屏倦倚，愁绪偏浓。问翠眉边，锦肠内，不言中。辗转幽怀，料峭芳踪。尽平分一点丝桐。华年迅速，去雁来鸿。任金炉忍，银釭淡，晚妆慵。
行香子|疏影黄昏。老去东邻。惜花来此问花神。前生绿萼，今谪红尘。得几多愁，几多怨，几多嗔。铁骨香魂。慧业灵根。寂无言语对游人。枝头落月，世外浮云。任铅华改，物华变，岁华新。
行香子|归鸟翩翩，楼上黄昏。黯天气残照馀痕。曲阑干里，有个愁人。向不言中，千载事，一年春。春来似客，春归如云。付楼前行路双轮。倾江变酒，举斛为尊。断浮生外，愁千丈，不关身。
行香子|不向东风。不慕春红。澹无言意懒妆慵。生香难画，真色谁同。看浅深愁，浓淡泪，墨痕中。彩云又散，锦城又远，为何人消损芳容。年华苒苒，昨梦匆匆。望夕阳边，莲棹去，水云空。
行香子|三入承明。四至九卿。问儒生何辱何荣。金张七叶，纨绮貂缨。无汗马事，不献赋，不明经。成都卜肆，寂寞君平。郑子真岩谷躬耕。寒灰炙手，人重人轻。除竺干学，得无念，得无名。
行香子|烟淡回塘。月浸疏篁。一枝□压尽群芳。翛然风度，玉质金章。有许多情，许多韵，许多香。中酒情怀，琢句心肠。倚屏山子细端相。冰芽初试，柑子新尝。更绮窗前，冰壶畔，看匀妆。
行香子|这个王风。自小胎风。大来后变做心风。遍行游历，正是狂风。每闲闲处，诗曲作，似长风。谒马儒风。说与仁风。諕他成急急惊风。乱为下手，锁了防风。便怎生，医得你，破伤风。
行香子|仙侣王风。来化扶风。启虔诚特显家风。出这主梦，跨鹤乘风。要马风风，风取信，便随风。见景投风。借甚儒风。脱家缘故做心风。不迷假相，直认真风。更捉风飙，乘风马，驾云风。
行香子|不会参禅。不想骖鸾。惯飘零，岁岁年年。趁风海燕，昨夜飞还。甚盼春来，留春住，又春残。自辟心园。自种心田。自栽花。自耐新寒。一枝一叶，总觉鲜妍。问是仙山，是天国，是人间。
行香子|下了帘旌，掩了灯屏。拥红炉小坐调笙。十三银字，一一春莺。看天如水人如玉月如冰。兔魄刚明，兽焰初停。满窗儿梅影低横。丝丝风细，笼袖寒生。正烛三枝，香三炷，漏三更。
行香子|秋浦溶溶。秋岭重重。怅登临水杳山穷。愁人心上，何处相逢。在雁声边，叶声外，雨声中。三秋作客，十年心事，恨迢遥芳讯难通。炉烟初碧，灯芯徒红。任羁怀冷，吟怀淡，酒怀慵。
行香子|眼里虞山，烟雨空灵，更数支修竹娉婷。一声问暖，千里融冰。念心中景，眸中你，雨中情。如烟如雾，如痴如醉，笑行屐处处情生。人家十万，碧浪千层。爱来时风，坐时雨，别时晴。
行香子|相别多时，想见无期。记从前围坐深闺。藏钩砚北，刺绣楼西。正月初明，云初敛，雁初飞。亚字栏回，丁字帘垂。夜将残寒透罗衣。欲谱瑶琴，难寄离思。怅岳云遥，湘水隔，锦鳞稀。
行香子|识三田，通八脉。九转光明，一点无尘隔。放荡真慈通杳默。灵芽搬载青黄白。透昆宫，仙桂宅。迸出神珠，空外呈红赫。奉劝尘寰寄宿客。早早收心，了取真功德。
行香子|净扫尘埃。惜取苍苔。任门前红叶铺阶。也堪图画，还也奇哉。有数株松，数竿竹，数枝梅。花木栽培。取次教开。明朝事天自安排。知他富贵几时来，我且优游，且随分，且宽怀。
行香子|晚绿寒红。芳意匆匆。惜年华今与谁同。碧云零落，数字宾鸿。看渚莲凋，宫扇旧，怨秋风。流波坠叶，佳期何在，想天教离恨无穷。试将前事，闲倚梧桐。有销魂处，明月夜，锦屏空。
行香子|湖水盈盈，塔影亭亭。倩谁招苏小精灵。烟迷黛浅，柳幻眉青。看梨云淡，桃云簇，岭云横。千秋怅望，一晌销凝。对孤山忍忆三生。歌残欲睡，醉了还醒。剩鸟空啼，花空发，眼空明。
行香子|你是何人，我是何人。于初冬立尽黄昏。苍城陌路，冷眼霜痕。共夜沉冥影沉郁梦沉沦。欢者何因，悲者何因。枯风间寂寂精魂。寒之甚矣，痛极如焚。乃果非真，情非爱，我非君。
行香子|头顶蓝天。脚踏炎烟。听轰隆震动坤干。长征碧落，轨道U园。看快如梭，闪如电，轻如烟。莫叹空前。峰顶高攀。赛鲲鹏展翅争先。声传寰宇，韵满大千。历瑶池旁，月宫畔，银河边。
行香子|月色仓皇，行色凄凉。怕抬头望彻时光。袖残桂子，倚裂岩墙。正夜深沈花寥落梦飞扬。多少荒唐，多少思量。浪淘淘淘尽疏狂。诗心零落，破碎何方？是隙中苔风中泪水中央？
行香子|玉刻香锼。山翠云稠。论兰闺定占千秋。花阶蹑影，绣箔回头。但聆娇音，窥笑靥，接清眸。莫莫休休。有愿难酬。未须谐鲽枕鹣裯。疏帘小槛，月澹风柔。待近随肩，轻把袂，细言愁。
行香子|柳色才匀。草色方新。怪东风酿就离情。弦鸣玉轸，酒泛金樽。奈不销愁，不销恨，只销魂。极目行云。是处伤神。看斜阳又近黄昏。桃花片片，杜宇声声。正欲归春，欲归鸟，未归人。
行香子|水抱孤村。篱掩闲门。似柴桑隔断红尘。岚光澹淡，草色缤纷。恰花为友，石为丈，竹为君。乌程酿酒，紫笋翻春，觉翛然鱼鸟相亲。更邀野老，共与评论。但一炉烟，一钩月，一帘云。
行香子|玉琯新声，锦瑟华年。渡桃根双桨波远。香萦舞袖，钗亸欹鬟。正绮筵开，花作幄，酒如泉。鬓丝禅榻，相忘已久，为闻歌偶惜前缘。佳人何在，更倚楼看。想共今宵，风一箭，月初弦。
被花恼|疏枝老干自斜横，开满冷花冰蕊。竹里柴门对流水。夜深人静，梦回酒醒，半隐鸟皮几。明月下，小窗前，乱飞琼雪寒烟里。潇洒足平生，不作劳劳羁宦子。梅花结伴，修竹苍松，乐事无过此。任三春桃李斗芳菲，怕风动娇红尽吹起。画图上，一片清香生素纸。
西地锦|宛转金铺春暮，翩跹绣褥寒迟。雨香云片披零下，东风着意禁持。
西子妆|著屐寻诗，拖筇入画，雁外一天秋思。螺峰叠叠峭生愁，古墙阴乱虫声起。凉波影里。有几点疏花摇曳。问西风，甚今年瘦得，垂杨如此。高楼外。岩桂青时，招隐人归矣。枯瓢只合挂松关，笑闲云又飞尘世。吟怀料理。好携手鸥盟鹭契。下斜阳衣上空山冷翠。
西子妆|秋软一畦，露融双脸，梦里非花非雾。化身重九作宫妆，苎萝村淡红香堍。娇魂倦舞。请蝶影将它绊住。问东篱似浣纱人否。芳心如许。前生误。越艳西江，尽送明月去。一枝枝向屧廊空，剩碧尊晚吟霜树。陶家断句。几曾为吴娘重赋。望江南，怕听潇潇夜雨。
西子妆|雕槛约波，画窗临水，镜外衣尘花雾。闹红歌板叠鸳桡，占新凉暗输烟鹭。秋心最苦。听叶底啼蝉未住。旧池台，指数行宫柳，仙舻何许。行云路。碧汉风多，怨共铜狄语。笛寒天远咽离鸿，溯夕沧恐无归处。愁红懒舞。剩孤恨如潮来去。对西山立尽重帘暮雨。
西子妆|支枕宿酲，系船冶思，细数花风余几。卷帘却待燕归来，问西湖绿阴浓未。愁罗怨绮，总不剩繁华梦里。最无情是曲尘吹粉，萍波流腻。清游地，可惜匆匆，忍把韶光弃。鼓残箫倦送黄昏，剩凄凉六桥烟水。闲门自闭，有谁识看花心思。正销凝，一片啼鸦唤起。
西子妆|蛾蕊颦深，翠茵蹴浅，暗省韶光迟暮。断无情种不能痴，替消魂乱红多处。飘零信苦。只逐水沾泥太误。送春归费粉娥心眼，低徊香土。娇随步。著意怜花，又怕花欲妒。莫辞身化作微云，傍落英已歌犹驻。哀筝似诉。最肠断红楼前度。恋寒枝昨梦惊残怨宇。
西子妆|罗绮成尘，莺花过眼，西子可怜憔悴。美人劫后也心寒，倩春山另描眉翠。芳魂渐起。似月下归来环佩。到如今，想浓妆淡抹，依然佳丽。句留地。往日游踪，遥指烟中寺。白苏堤上柳枝多，倚东风为谁凝睇。蹇修去矣。叹春梦半归流水。问山灵别后相思知未。
西子妆|垂柳拂眉，靓波濯脸，四野娇尘如雾。画船双桨泊西泠，记年时段家桥堍。醒歌醉舞。会别馆浓情绾住。过斜阳，看鹭昏鸥暝，浑闲如许。星期误。不见枝头，转眼花落去。一番惆怅惜芳菲，认陌头坠红烟树。乌栖旧句。恨空把吴宫人赋。最魂消，客梦惊听夜雨。
西子妆|汀草绿齐，井桃红嫩，共说寻春非晚。偶来高阁认前题，叹昔游岁华空换。沧波泪溅。算留得闲愁未断。凭曲栏，讶瘦杨如我，难招莺燕。追欢宴。却恨东风，揽起花一片。酒痕惟解渍青衫，比当时醉情终浅。残阳看倦。倩谁慰天涯心眼。待重来，又怕平芜絮满。
西子妆|断港通烟，危岚卷雨，消尽庭阴空碧。孤城画角下黄昏，飐残旗乱波如织。南鸿凄恻。似迟我倚阑横笛。夜冥冥怕单衣一叶，凉云吹湿。秋无迹。落木微霜，野鹊惊寒色。小楼西畔玉绳低，几消磨醉筇吟屐。半弓残白。待句起玲珑帘额。问姮娥可有海天消息。
西子妆|零雨咽歌，暮凉泊酒，旧赏尊前都换。媚烟颦柳不成行，占西风断魂坊院。霓裳事远。更不道人间又晚。驻芳筵，任夕阳西下，行云能劝。欢游倦。曲里难忘，最是羌笛怨。好秋仍傍小旗亭，写哀筝两行金雁。闲愁未遣。问谁省归来肠断。梦惊回一片笙箫雾暖。
西施|西风拍拍响圆沙。汀雁晚排衙。浓云矗起，晕月未全遮。大泽漂摇，也被人窥得，信笔点欹斜。萧萧渐有秋来意，红蓼按，白苹花。哀弦武阳，倦羽托蒹葭。尽有团瓢，试学营巢燕，安稳便为家。
西江月|西子扁舟范蠡，赤松两屐张良。神龙潜尾利于藏。人世独来独往。蹈海仲连无取，逾垣干木难量。羞他竖子说侯王。何似此公倜傥。
西江月|别梦已随流水，泪巾犹裛香泉。相如依旧是臞仙。人在瑶台阆苑。花雾萦风缥缈，歌珠滴水清圆。蛾眉新作十分妍。走马归来便面。
西江月|清梦重游天上，古香吹下云头。箫声三十六宫愁。高处花惊风骤。客路羁情不断，阑干晚色先收。千山浓绿未成秋。谁见月中人瘦。
西江月|屈指追思前世，低头省悟令望。今生若不做修行。又与轮回作争。幸遇直常要妙，点头莫故昏蒙。便挥宝剑杀三朋。諕得龟蛇火遁。
西江月|小玉梳成闹扫，善师教就琵琶。恼人春着杏儿纱，绣带临风一把。红阁画桨萱草，青墙映出梨花。斗鸡坊下认儿家，拣取垂杨系马。
西江月|堪叹光阴迅速，日生思虑忧愁。憨憨甘作逝波流。迷恋气财色酒。日月暗催人老，利名不使心休。争如放下观山头。明月家家尽有。
西江月|静处一泓秋水，奔时万里狂澜。更如春雨洒江南，润物深情无限。发白心犹赤子，诗乡不老童颜。旧章吟唱国魂酣，今日海疆风暖。
西江月|青锦缠条佩剑，紫丝络辔飞骢。入关意气喜生风。年少胸吞云梦。金阙日高露泣，东华尘软香红。争看荀氏第三龙。春暖桃花浪涌。
西江月|兰夜银釭黯黯，锁窗鸾镜荧荧。画楼十二不钩帘，帘底沈沈梦影。金缕垂杨旧曲，玉窗芳草前程。伤心惟见落红多，愁说桃花小病。
西江月|飞阁下临无地，层峦上出重霄。重阳未到客登高。信是今年秋早。随意烟霞笑傲，多情猿鹤招邀。山翁笑我太丰标。竹杖棕鞋桐帽。
西江月|户上犹悬艾绿，尊中尚染雄黄。儿颜隐隐虎头王。故事年年依样。须鬓添来种种，岁华任去堂堂。酸甜苦辣已都尝。只是心田无恙。
西江月|看尽丹经万卷。不明真汞真铅。那堪火候不曾传。都是肓修瞎炼。一句真诠妙显，得知心得昭然。神归气伏不欹偏。刻刻打成一片。
西江月|不在拳头指上，何劳眼尾眉尖。本来一点要安恬。点缀丝毫即玷。莫殢蒲团竹椅，休耽象轴牙签。此心冥处贯洪纤。妙用头头有验。
西江月|好个马山居士，功名富贵浮云。庵儿侧傍万杉阴。烟里时横小艇。律中林钟将半，华堂寿斝频斟。声声齐祝百千龄。坐看云仍贵盛。
西江月|一脉分溪浅绿，数枝约岸欹红。小船横系碧芦丛。似我江湖春梦。晒网渔归别浦，举头雁度晴空。短蓑独宿月明中。醉笛一声风弄。
西江月|渺渺长汀远壑，萧萧雨叶风枝。几回临水送将归。客里暗添憔悴。门枕数峰滴翠，舟横几度涟漪。绿秧深处鹭于飞。愈觉田园有味。
西江月|光彻虚空上下，人人具足无亏。全真真里露真机。实证无为不二。扫去闲名野字，胸中莫滞些儿。七真五祖只如斯。悟得真超圣地。
西江月|非爱青山绿水，惟图隐迹埋石。粗衣粝食绝人情。养就元初本柄。气结神凝久视，虚心实腹长生。一朝功满现三清。此是男儿正性。
西江月|有信江头春色，无凭天上浮云。白衣苍狗又何频。岂是随风情性。法受三千谪路，翻成万里思亲。瓜洲中道不逢人。谁寄江南春信。
西江月|楼外清风袅袅，楼头人影萧萧。年年此际最魂销，满眼萋萋芳草。绿鬓翠环何去，朱颜想已沉消。年时曾记那边桥，倩影依依双照。
西江月|六代瓜分世界，五胡云扰中原。纵横三百有余年。几度交锋索战。马过生灵齑粉，血流河洛腥膻。耳闻犹自不堪言。有眼休教看见。
西江月|卧化胜如坐化，修行所贵真常。假躯难以做馨香。何必临归著要。说破飞升一著，成仙只是神光。天宫无用臭皮囊。携去深山掉样。
西江月|往事那堪重忆，泪丝不觉先垂。哀吟陟U覆髫时。风雪也衔悲思。漫道熊丸荻笔，只看计食谋衣。心机费尽鬓毛里。子子孙孙须记。
西江月|意态何如涎涎，轻盈只恐飞飞。华堂偏傍主人栖。好与安巢稳戏。揽断楼中风月，且看掌上腰支。谪仙词赋少陵诗。万语千言总记。
西江月|粉面都成醉梦，霜髯能几春秋。来时诵我伴牢愁。一见尊前似旧。诗在阴何侧畔，字居罗赵前头。锦囊来往几时休。已遣蛾眉等候。
西江月|眉间交枝琥珀，睛分脱质龙涎。鼎中烟袅彻禅天。一颗灵光出现。太上明兹玉象，如来证此金仙。清流异派本同源。悟理方知上善。
西江月|南国一分春色，东窗八面光风。女兄欢笑酒尊同。满眼儿孙群从。但愿年逾百岁，何妨时醉千钟。朱颜绿发照青铜。要看如龙如凤。
西江月|穷后常如囚系，老来半似心风。饥蚊饿蚤不相容。一夜何曾做梦。被我不扇不捉，廓然总是虚空。寺钟官角任西东。别弄些儿骨董。
西江月|落日西飞滚滚，大江东去滔滔。夜来今日又明朝。蓦地青春过了。千古风流人物，一时多少英豪。龙争虎斗漫劬劳。落得一场谈笑。
西江月|八万四千偈后，更谁妙语披襟。纫兰结佩有同心。唤取诗翁来饮。镂玉裁冰著句，高山流水知音。胸中不受一尘侵。却怕灵均独醒。
西江月|屋后淡红池沼，屏心青绿溪山。分明居处似江南。雨竹烟荷历乱。每日家常茶饭，逢人本色清言。幅巾尘尾伴萧闲。可当六朝人看。
西江月|凿破玄元三五，拨开造化圭璋。希夷妙旨在中央。咫尺无名罔象。片饷工夫便得，教君地久天长。蓬莱仙岛是吾乡。怎不留心信向。
西江月|动处休将性动，静中莫使心疑。目前端正没关机。真静真清便是。气满三田自实，神通八脉方知。了然顿觉入无为。到处安心稳地。
西江月|叶叶枝枝绿暗，重重密密红滋。芳心应恨赏春迟。不会春工著意。晚照酒生娇面，新妆睡污胭脂。凭将双叶寄相思。与看钗头何似。
西江月|一点阳生坎殿，两弦风阵冲天。三关顶化液漙漙。四象真砂始变。五彩霞生鼎灿，六神和畅绵绵。七星司用总安然。八面玲珑体现。
西江月|夏日勤修宝殿，冬天好炼顽心。三更不纵睡魔侵。便是先生戒禁。学道休迷妄想，修真莫失丛林。无为功满恣歌吟。自在高眠稳枕。
西江月|翠被香添夜夜，琐窗人唤卿卿。如今不是旧风情，愁醉愁眠愁醒。倚幌疏灯明灭，过墙残笛凄清。梦随凉月绕阶行，踏碎一枝花影。
西江月|乌鹊桥头夜话，樱桃花下春愁。廉纤细雨绿杨舟。画阁玉人垂手。红袖盈盈粉泪，青山剪剪明眸。今宵好梦倩谁收。一枕别时残酒。
西江月|雁以失鸣见杀，木缘拥肿而天。周将才与不才间。而后而今知免。老子犹龙远矣，仲尼若狗累然。潜龙无闷狗堪怜。尝得蒸豚一脔。
西江月|世事从来无据，人生自古难凭。茫如天水有云萍。聚散任他形影。每怪东阳瘦损，常嗤骑省多情。如今我也瘦棱棱。却喜青青两鬓。
西江月|镜里鸦黄新点，屏前凤管俱停。分曹觅草背人行。穿入花蹊柳径。小小榆钱堪拾，纤纤芹叶初生。袖中拈出郁金茎。使尽聪明心性。
西江月|学道须当猛烈，始终确守初心。纤毫物欲不相侵。方得神凝气定。动静不离中正，阳生剥尽群阴。龙降龙伏鬼神钦。行满便登仙境。
西江月|山路冥冥雨暗，溪桥阵阵花飞。一年寂寂又春归。白发自惊尘世。不惜障泥渡水，且寻团扇题诗。杜鹃休绕暮烟啼。我欲风前重醉。
西江月|溪面荷香粲粲，林端远岫青青。楚天秋色太多情，云卷烟收风定。夜静冰娥欲上，梦回醉眼初醒。玉瓶未耻有新声，一曲请君来听。
西江月|漠漠河桥柳外，愔愔门巷镫初。笙歌饮散醉相扶。明月伴人归去。娃馆深藏云木，女墙斜掠烟芜。水天空阔见西湖。鹤立夜寒多处。
西江月|滴滴金盘露冷，萧萧玉宇风清。长庚入梦晓窗明。淡月微云耿耿。松竹五峰秋色，笙歌三市欢声。华堂开宴拥娉婷。天上人间共庆。
西江月|闻道晚春时候，暖风是处花飘。游人争渡水南桥。多少池塘春草。跃马谁联玉勒，钓鱼应泛兰桡。韶光何限不逍遥。输与溪鸥野鸟。
西江月|一盏残灯明灭，半窗澹月朦胧。为云为雨几时同。相见何曾有梦。人去云山迢递，情分河汉西东。要知悲问总成空。害尽相思何用。
西江月|细细风清撼竹，迟迟日暖开花。香帏深卧醉人家。媚语娇声娅姹。姹娅声娇语媚，家人醉卧深帏。香花开暖日迟迟。竹撼清风细细。
西江月|醉里笙歌犹在，梦残江漏凄清。绿杨疏影子规声，酒醒更阑人静。楼下一庭斜月，照来珠箔飘灯。梨花院落不分明，风定落红未定。
西江月|何处吹来雅调，彩云乍敛当空。鸾吟鹤唳尽从容。仿佛桓伊三弄。院静花香细细，宵深月色溶溶。落梅一曲倚东风。惊觉小窗残梦。
西江月|漠北寒飙肆虐，漫天大雪吴中。郊原城郭白蒙蒙。几处老梅香动。粟末冰灯摇海，白山银柱撑空。曦光一出水流东。美景无边一梦。
西江月|宋子空谈救斗，墨家乱说非攻。如今拥众便称雄。愧我无拳无勇。敢比望门张俭，原非投阁扬雄。走胡走越且从容。权住东交民巷。
西江月|白虎首经至宝，华池神水真金。故知上善利源深。不比寻常药品。若要修成九转，先须炼己持心。依时采取定浮沈。进火须防危甚。
西江月|剪就碧云闹叶，刻成紫玉芳心。浅春不怕峭寒侵。暖彻薰笼瑞锦。花里清芬独步，尊前胜韵难禁。飞香直到玉杯深。消得厌厌痛饮。
西江月|露底一声孤雁，门前几叠青山。空教天半耸峰峦。愁也何曾遮断。夜意深怜红烛，词心莫怨春寒。窃怜初试到人间。却恋馀生归晚。
西江月|巨细洪纤在在，飞潜动植芸芸。乾坤升降不停轮。借问谁为转运。妙理周行独立，真君莫测冥存。一针一草尽浑沦。拈出虚空有璺。
西江月|窗户青红尚湿，主人已作归期。坐中宾客尽邹枚。盛事它年应记。别酒深深但劝，离歌缓缓休催。扁舟明日转清溪。好月相望千里。
西江月|骨相匿犀秀发，精神耸鹤孤高。少年事业富伊皋。便向中书书考。肘后不传丹诀，眉间新长修毛。一壶春色宴蟠桃。□介归荣忠孝。
西江月|绿曳藤花绕屋，红酣海日生凉。水苹风起叶鸣廊。遥想逸情云上。卜宅稚川堪画，忘机坡老何妨。著书炳烛夜生光。远水菰蒲弥望。
西江月|天上三清真境，三皇五帝规模。瞿昙老氏仲尼徒。经史深藏妙素。间有真人出世，来明赤子玄珠。蟾光终日耀昏衢。满目黄芽显露。
西江月|梅萼暗传春信，菊枝尽傲霜威。风姿元与岁寒期。况是小春天气。翠实调羹未晚，秋香添寿多宜。高名北海旧蟠螭。未似东山雅意。
西江月|静里含光默默，玄中调息绵绵。真空洞彻量无边。亲见本来身面。虽是虚灵不昧，也须添汞抽铅。常加水火鼎炉煎。便有神光发现。
西江月|不是秦邦金尽，那能赵印功高。揣摩欲过洛阳桥，富贵徒欺妻嫂。箧里阴符羞看，夜深刺股徒劳。青溪休说寿松乔，笑尔车中难保。
西江月|一度难逢佳节，今年两度重阳。菊花犹折御衣黄。莫惜危亭更上。况有飞觞滟玉，从教醉帽吹香。兴来相与共清狂。频把新词细唱。
西江月|小局U醐醉后，满盘刀剪光寒。隔楼相送白衣冠，岂独卿卿肠断。真抵千金价值，传来两字平安。车儿载得好春还，分付芦帘恩怨。
西江月|堪叹离门坎户，须邻甲地庚途。暗中拍手笑相呼。款款合和一处。既把金阙锁住，白羊队队成珠。西江月里玉蟾孤。朗照长生稳路。
西江月|年少争夸风月，场中波浪偏多。有钱无貌意难和。有貌无钱不可。就是有钱有貌，还须著意揣摩。知情识趣俏哥哥。此道谁人赛我。
西江月|有道实关消长，无心不异行藏。问公独乐醉经堂。何似凌烟阁上。画戟清香宴寝，春风玉树诸郎。台星明动紫霞觞。正与寿星相望。
西江月|鹦鹅湾头秋水，鲇鱼关外西风。崇山峻岭几多重。归路斜阳相送。宛转长城如带，崎岖樵径斜通。栖云道院扣仙宫。四十年来一梦。
西江月|丹是色身妙宝，法身即是真心。从来无色亦无音。一体不须两认。万法非无非有，有无亦莫搜寻。二边俱遣弃中心。选佛斯为上品。
西江月|柳系半钩新月，花摇一缕轻风。小庭寂寂夜方中，远处蛙声时送。日静已如物化，追欢不与人同。三更方始下帘笼，枕上又寻幽梦。
西江月|谢逸诗情枉费，滕王粉本空夸。东邻飞过又西家。一段幽情难写。昔日曾栖芳草，而今独采疏花。不知曾否悟南华。真个蘧蘧欲化。
西江月|役我尽因心意，涤除般若玄机。不劳南北与东西。方寸些儿便是。宝鉴尘埃蒙昧，须从磨炼辉辉。光明一点照无为。直入蓬莱幽邃。
西江月|四十修真学道，金鱼要换金丹。龟龄鹤算不知年。行满身冲霄汉。此事希夷玄奥，功参造化难言。眼前有药耀山川。好把元阳修炼。
西江月|细雨欲收春去，残花暗约莺留。无心闲玩强登楼。陌上行人还有。泥滑难将旧恨，提壶唤起新愁。天涯芳草共悠悠。零落海棠消瘦。
西江月|早喜春回律管，行看绿转霜柯。精金犹待共研磨。光焰飞腾盲左。煮茗偏宜坐雨，论心合放高歌。北行苏学意如何。圆镜不遭尘涴。
西江月|竹子墙头摇月，桐筝邻苑侵壶。倾杯饮却是寒孤，满盏秋风白露。残月堪伤人意，丝弦怎代家书？我声已自是唏嘘，又叠琴声如诉。
西江月|昨夜轺车宿处，乱山深锁邮亭。烟溪霜叶颤秋声。不管愁人不听。枕冷安排难稳，衾寒重叠犹轻。凭谁说与那人人。报道衾寒枕冷。
西江月|歌扇潜回暖吹，酒兵顿解寒围。红莲绛蜡两交辉。小醉何妨大醉。落笔君如王勃，属辞我愧周墀。明年应记盍簪时。耿耿怀人不寐。
西江月|西望远山落日，南来暮柳繁烟。鸟啼花发自年年。成败兴亡几变。白水河边壮士，黄金台下英贤。到头惟有斩燕丹。干古令人哀叹。
西江月|月侧金盆堕水，雁回醉墨书空。君诗秀色雨园葱。想见衲衣寒拥。蚁穴梦魂人世，杨花踪迹风中。莫将社燕等秋鸿。处处春山翠重。
西江月|天地才经否泰，朝昏好识屯蒙。辐来辏毂水朝宗。妙在抽添运用。得一万般皆毕，休分南北西东。损之又损慎前功。命宝不宜轻弄。
西江月|梅好惟嫌淡伫，天教薄与胭脂。真妃初出华清池。酒入琼姬半醉。东阁诗情易动，高楼玉管休吹。北人浑作杏花疑。惟有青枝不似。
西江月|祖道将何言说，正宗著甚谈论。摇唇调吻早差分。背了诸仙心印。似此难为举向，不辞略与开陈。头头物物露全身。言下要君承认。
西江月|衫笏贞元朝士，园亭江浙人家。屏风团扇想清华。白陆飘飘入画。身与青松共老，人如香茗才佳。北池风露万荷花。娇女至今能话。
西江月|日月于天非孔。人生于地犹虫。笑他吼怒作貔熊。毕竟晴霄无缝。便把黄花种种。吟成白雪蒙蒙。老梅不肯化游龙。要等夭桃苏梦。
西江月|秋水已荒池馆，墨巢拚贮风流。二分明月记扬州。亦是文章太守。未放千灯照眼，先教一醉扶头。蜀冈高韵好赓酬。曾拜生朝欧九。
西江月|渺渺西江流水，翩翩北客征帆。清秋月影浸人寒。云净碧天澄淡。飘泊道途零落，疏慵鬓发U鬖。从来涉世戒三缄。只好随时饮啖。
西江月|风动一轩花竹，琅玕青锦薰笼。怜才自是宋墙东。更识琴心挑弄。暮雨乍收寒浅，朝云又起春浓。冰肌玉骨信俱融。不比巫山闲梦。
西江月|身禀五行正气，此心如鉴光明。不从龟鹤问年龄。万物有衰有盛。多谢道人著眼，我于身世常轻。任从性巧与心灵，此事从来分定。
西江月|寂静茅庵潇洒，危峰密锁烟霞。朝阳轩外一枝斜。待客清茶淡话。默坐翛然净洁，不占半点尘沙。冰台心似白莲花。长在西江月下。
西江月|别后千思万想，眼前一日三秋。小街栏槛记追游。料得新妆依旧。自笑非常蒂殢，为他无限闲愁。莫将离恨寄鄜州。闻道腰肢愈瘦。
西江月|酒饮清光滑辣，肉餐软美香甜。世间迷误总无厌。个个临头路险。独我悟来口远，唯余省后心嫌。十分戒行愈精严。没分酆都赴点。
西江月|早厌人间腐鼠，要希云外飞皇。羲和不肯系朝阳。任向鬓边来往。出谷声中气味，编蒲册里晶光。至今心胆为渠狂。梦倚银潢天上。
西江月|花气烘人尚暖，珠光出海犹寒。如今贺老见应难。解道江南肠断。谩击铜壶浩叹，空存锦瑟谁弹。庄生蝴蝶梦春还。帘外一声莺唤。
西江月|自幼曾攻经史，长成亦有权谋。恰如猛虎卧荒丘。潜伏爪牙忍受。不幸刺文双颊，那堪配在江州。他年若得报冤仇。血染浔阳江口。
西江月|多少外寻卦象，不知返照真元。此身元是易之门。昼夜坎离常运。乌兔马牛龙虎，无非借喻为根。屯蒙既未定晨昏。定意专心为本。
西江月|金润飞来晴雨，莲峰倒插丹霄。蕊仙楼阁隐岧峣。几树碧桃开了。醉后岂知天地，月寒莫辨琼瑶。一声鹤叫万山高。画出洞天清晓。
西江月|尽日荷锄治圃，有时捉杖寻泉。山翁招我坐桥边，笑指菊花开遍。隔岸重重竹树，近溪点点潭烟。滩头流下小鱼船，转过芦花不见。
西江月|半世枣梨儒雅，平生钻椠风流。菜根自是胜珍羞。滋味士林消受。南国从容瞻部，东方突兀神州。莫嫌老去见花羞。且引长春斗酒。
西江月|华屋悬珠不夜，朱楼散绮如烟。贫家积雨长苔钱。买断盈阶花片。好鸟娇春啼涩，暮钟抱佛声圆。重山分绿到窗前。润遍黄昏庭院。
西江月|背日犹馀残雪，向阳初绽红梅。腊寒那事更相宜。醉了还醒又醉。堪笑多愁早老，管他闲是闲非。对花酌酒两忘机。唱个哩啰啰哩。
西江月|罗袖云轻雾薄，醉肌玉软花柔。相逢不道有春愁。只道春来微瘦。一点人间深意，数声柳下轻讴。带将离恨上归舟。肠断月斜时候。
西江月|醒后还为蝴蝶，梦中化为鸳鸯。行云缥缈雨荒唐。何处楚王台上。水自抽刀不断，情于隔而偏长。强忘终竟未能忘。安得相思可短。
西江月|贪耍惯抛残绣，禁寒强试新罗。泥人怀抱不腾那。狼藉满头花朵。玉子未曾应劫，红牙又索教歌。真珠帘外日西趖。误了小窗书课。
西江月|残雪已消往事，东风又报春愁。珠帘不卷玉香钩。庭院迟迟清昼。细雨繁花上院，轻烟碧草汀洲。一声啼鸟水东流。春在小桥杨柳。
西江月|昨梦钧天帝所，曾陪奏赋明光。玉除金蕊映秋霜。尽道宫花别样。娇额涂黄牢就，金莲衬步齐芳。舞鸾仪凤巧难藏。羞杀繁红陌上。
西江月|守拙宜乎宁耐，曾分秀气三台。龙吟虎啸去还来。明月清风自在。五道霞光覆载，神珠养就辞胎。一声霹雳洞门开。始觉山侗奇怪。
西江月|人世鲜逢开口，一生几见轩眉。必求事事福文齐。为造物者难矣。缺陷何年平满，达人当下都摧。天公无计奈何伊。不达也须繇你。
西江月|独坐闲观瑞雪，方知造化无偏。不论林木与山川。白玉一时装遍。梁苑休寻赋客，山阴莫上溪船。三杯醉□意陶然。梦后瑶台阆苑。
西江月|花外呢喃燕语，溪边约略鸥盟。如何载酒半山亭。饮罢翻教梦醒。迹似飞蓬长转，心随寒柳先零。芭蕉和雨酿秋声。可柰独眠人听。
西江月|天上低昂似旧，人间儿女成狂。夜来处处试新妆。却是人间天上。不觉新凉似水，相思两鬓如霜。梦从海底跨枯桑。阅尽银河风浪。
西江月|飒飒西风渭水，萧萧落叶长安。英雄回首北邙山。虎斗龙争过眼。闲看灞桥杨柳，凄凉露冷风寒。断蝉声里凭阑干。不觉斜阳又晚。
西江月|一粥还添一饭。算来何福能消。饮河满腹便终朝。省向人前问U。斥鴳篱边鸣跃，大鹏天外逍遥。牛山色对首阳骄。只付沧波一笑。
西江月|何所独无芳草，偶然来踏平芜。与君三载读离骚。已尽向人怀抱。蝶老应忘春矣，蝉高解报秋无。日斜风悄小园孤。且住不如归好。
西江月|对镜不须强灭，假名权立菩提。色空明暗本来齐。真妄体分两种。悟则便名静土，更无天竺曹溪。谁言极乐在天西。了则弥陀出世。
西江月|素女乍离绮阁，水晶帘动微霜。幽情未肯便分香。怕见桃花红浪。粉蕊含嗔抱喜，怕它蝶乱蜂忙。一枝清瘦玉初妆。不许何郎窥望。
西江月|日日深杯酒满，朝朝小圃花开。自歌自舞自开怀。且喜无拘无碍。青史几番春梦，黄泉多少奇才。不须计较与安排。领取而今现在。
西江月|最苦三冬冰雪，难当万里风尘。天涯海角不离身。何处参同心印。况是中丹宛转，徒劳外景因循。争如作伴到青春。看我行藏远近。
西江月|裁就弓鞋样浅，绣成鸳枕针残。坐沉红烛有馀闲。日九回肠非懒。别馆疏棂风细，孤帏绣榻香寒。昔时云雨梦中难。欲觅佳期已晚。
西江月|残雪犹馀远岭，晚烟半隐寒林。溶溶春涨绿波深。时有渔人钓艇。倚岸野梅坠粉，蘸溪宫柳摇金。凭栏凝伫酒初醒。料得谁知此景。
西江月|少小自矜头角，春秋勤习诗书。汝南月旦颇相誉。同甫文中之虎。时向长城饮马，还趋东府呼卢。从来壮士耻为儒。莫为儒冠几误。
西江月|宝柱横云雁影，朱弦隔叶莺声。风生玉指晚寒清。官样轻黄袖冷。饮罢尚留馀意，曲终自有深情。归来江上数峰青。梅水横斜夜永。
西江月|灯火平津阁上，莺花拙政园中。五云深处凤栖东。一枕辽西幽梦。苏蕙回文锦字，班家团扇秋风。龙吟鹤和几人同。声压南唐北宋。
西江月|茅屋何堪翠袖，芝田自有霓裳。一双雪舞碧云乡。富贵人家以上。竹外山童敲臼，梅边溪友传觞。青霞道服石炉香。便是寿星模样。
西江月|娇眼斜回帐底，酥胸紧贴灯前。匆匆归去五更天。小胆怯谁瞧见。臂枕馀香犹腻，口脂微印方鲜。云踪雨迹故依然，掉下一床花片。
西江月|小港莲香减后，黄花犹为秋开。奈无风雨送君来，聊约月华相待。冷透单衣表里，南园竹影徘徊。一如那夜倚林隈，心迹可同初会。
西河|山窗下归来，雅意相待。杏桃飞尽，恁清阴始知不改。倩谁传语报平安，夜深时有天籁。嶰谷种，淇澳派。仙源宁比萧艾。众芳摇落，翠沉沉此君独在。化龙栖凤总无凭，最怜月影风态。成竹意，虽未解。潇湘一幅堪爱。子瞻与可，漫相夸别传教外。不如千亩贮胸中，清贫馋守何害。
西河|形势地。岳阳事见图记。因山峭拔耸孤城，画楼涌起。楚吴巨泽坼东南，惊涛浮动空际。半天楼栏翠倚。记人凤舸难系。空馀细草没章华，但存故垒。二妃祠宇隔黄陵，精魂遥接云水。蟹鱼橘柚渐上市。是当年屈宋乡里。别有老仙高世。袖青蛇屡入，都无人对。唯有枯松城南里。
西河|江左地。兴亡旧恨谁记。腥风不搅洛山云，怒涛怎起。泪眶历落泫新亭，碑趺犹卧江际。古今事，天莫倚。废兴元有时系。女墙月色自荒荒，尽平寸垒。舞台歌榭草痕深，青溪弥望烟水。马蹄杂遝锦绣市。认乌衣六朝，东巷西里。景物已非人世。但长干铁塔，岿然相对。檐铃嘈囋薰风里。
西河|都会地。东南盛府堪记。蓬莱缥缈十洲中，雉城拥起。凭高一盼大江横，遥连沧海无际。壁同众山翠倚。赤龙白鹞争系。风帆指顾便青齐，势雄万垒。越栖吴沼古难凭，兴亡都付流水。画堂绮屋锦绣市。是洛阳耆旧州里。富贵荣华当世。问昔年贺老疏狂，何事轻寄平生烟波里。
西河|形势地。秦关百二雄峙。燕头晋腹尾皋兰，龙蛇陆起。窥边猎火燎平原，黄沙红入无际。饮马窟，罴冢是。安危钧发悬系。旌旆影靡鼓声沈，坏云崩垒。障亭落叶扫秋风，夜潮呜咽渝水。马茶见说久互市。甚渝盟一蹴千里。锁钥丸泥何世。怅关门牝铁宵飞，空说鞭石移山，渔歌里。
西河|歌吹地。秦淮旧事犹记。乌衣巷北小红楼，画船沸起。淡笼月色榜声中，笙簧遥度空际。露阑畔，曾悄倚。玉骢柳下重系。山围故国一周遭，旌旗四垒。大江日夜绕南朝，抽刀难断流水。蕊宫梦起贝货市。渺当初花外坊里。幻想百年身世。问明珰艳迹，何人还对。桃叶桃根寒烟里。
西河|愁怎赋，何堪写尽飞絮。新词旧谱换柔肠，任伊寄去。却留两地自飘零，疏帘空卷寒雨。待抛断，情一缕，黦痕翠袖如许。无端锦字送灵犀，再添乱绪。纵成别意两三分，东风依旧收取。断魂总在绝意处，料今宵难弃难遇。做了梦中悲侣，借寻常一曲相思句，重约他生听君语。
西湖月|初弦月挂林梢，又一番西园，探梅消息。粉墙朱户，苔枝露蕊，淡匀轻饰。玉儿应有恨，为怅望东昏相记忆。便解佩飞入云阶，长伴此花倾国。诗腰瘦损刘郎，记立马攀条，倚阑横笛。少年风味，拈花弄蕊，爱香怜色。扬州何逊在，试点染吟笺留醉墨。谩赢得疏影寒窗，夜深孤寂。
西溪子|犀枕睡痕春在。眉样薄侵山黛。竟床花，香梦远。魂堪断。拢翠步摇金颤。帘影小红楼。罢梳头。
西溪子|忆向姑苏台畔。画艇争邀佳伴。采莲游，横塘路。花深处。飞乱蜻蜓无数。一簇最妖红。倚斜风。
角招|暮寒际。谁家尚遣扁舟。去看烟水。橹枝沙外倚。忘却那回，花下游事。山灵倦矣。渐露出双峰憔悴。十里寒香何在，剩千万树梅魂，伴铜仙铅泪。还喜。梵王殿址。松梢塔影，陈迹残僧指。四阑仍画里。戍角声声，当年无此。霜枫满地。更懒问归人归未。月上西风又起。怕潮落石桥湾，愁难洗。
角招|晓风薄。苔枝上剪成万点冰萼。暗香无处著。立马断魂，晴雪篱落。横溪略彴。恨寄驿音书辽邈。梦绕扬州东阁。风流旧日何郎，想依然林壑。离索。引杯自酌。相看冷淡，一笑人如削。水云寒漠漠。底处群仙，飞来霜鹤。芳姿绰约。正月满瑶台珠箔。徙倚阑干寂寞。尽分付，许多愁，城头角。
角招|碧山远，无人对背斜阳宿鸟飞倦。那堪闻曲怨，绕水粲芳，才梦都变。孤巢暮雨，又怕送差池双燕。忍放蛾眉早去，剩灯火照疏枝，冷摇桐阴院。愁见，旧摹谱卷。瑰流宛在，洄溯春风面。翠丛临一泫，露萼空垂，湘滨仍念。人间侣眷，料多是歧云离雁。阙下泥红万点。但能为置壶盈，催歌换。
解佩令|燕啼莺语。烟花满路。遍香闺引起春情思。结束宫妆，肯孤负踏青天气。散金莲柳边沙际。飞来峰下，湖心亭畔，软春风轻飘罗绮。拜佛听经，好游遍湖头诸寺。笑窥人喜孜孜地。
解佩令|池塘梦俏，苔裀翠小。费春人几番吟眺。艳种愁苗，谁画出六朝初稿。掩重关屐痕休到。絮粘花绕，蜂围蝶闹。能装点繁华多少。旧日青袍，禁几度鬓丝催老。倚阑干暗愁盈抱。
解佩令|月圆明引，花阴暗去。忍无言难尽离愁绪。赋托佳期，恁解佩微传心素。似湘皋乍逢神女。春风图艳，蓝田玉暖，倚魂销琼楼高处。画栋云飞，卷清梦珠帘丝雨。尽衷情信盟深诉。
解佩令|蛮笺细襞，墨花轻染，一声声愁红初断。字押相思，才离了狼毫斑管。早去怜香绡雪腕。前宵琴曲，那宵玉盏，这衷怀不堪重转。寄语青鸾，倘若是风凄云暗。怎能胜蜂吟蝶怨。
解佩令|我行符水。公修药饵。一居山，一居廛市。两处崇真暗相洽，即非彼此。无为漏共成不二。扶风儒士。同为教旨。辟得正，上合天意。行满功成去蓬莱。却寻旧址。如今且休言异寄。
解佩令|拥阶桐叶，敲窗寒雨，算西风毕竟成何事。岁暮登楼，叹依旧，幽怀难寄。况黄昏，家山万里。读游侠传，与畸人侣，笑飘零，不关天意。燕筑吴箫，一尊酒，目无馀子。到如今，埋忧无地。
解佩令|摧强挫锐，常搜己过。处真常毋劳打坐。每向人前，须做小无心做大。坎离中虎眠龙卧。不憎不爱，无人无我。又何愁非灾横祸。自在逍遥，与云朋霞友唱和。占清闲，自家几个。
解红|乃有酒，有嘉鱼。白脂绛玉新味腴。式燕嘉宾物多矣，与君下箸遍江湖。
解红|叹嗟浮世。被荣华驱策名和利。人人斗作机心起。百般奸计。嫉妒愈增侥巧重，生俱相效皆贪爱。何曾停住常若是。各炫女夸男孙奉侍。更酒迷歌惑望长遂。还知七十应难值，便百年限来，无有推避。早早悟前途不如意。急回头便许，脱了生死。投玄访妙，搜微密察幽秘。管取自然，神气双全分明见，元初个真真圆性，诚恁似。玉貌琼颜奇又异。莹宝光瑶彩吐祥瑞。金丹结就虚空萃，处清静，大罗天上仙位。
解红|杖藜徐步。过小桥，逍遥游南浦。韶华暗改，俄然又翠红疏。东郊雨霁，何处绵蛮黄鹂语。见云山掩映，烟溪外，斜阳暮。晚凉趁，竹风清香度。这闲里光阴向谁诉。尘寰百岁能几许。似浮沤出没，迷者难悟。归去来，田园恐荒芜。东篱畔，坦荡笑傲琴书。青松影里，茅檐下，保养残躯。一任世间物态，翻腾催今古。争如我，懒散生涯贫与素。兴时歌，因时眠，狂时舞。把万事纷纷总不顾。从他人笑真愚鲁。伴清风皓月，幽隐蓬壶。
解语花|镂冰作面，剪雪为衣，溪畔盈盈女。幽怀谁许。相逢处翠袖低垂不语。淡黄眉妩。听子夜歌残白纻。更难兼并蒂连枝，姊妹还同侣。因念云迷洛浦。自陈王去后，离别酸楚。明珠翠羽。相迟误脉脉此情尘土。花魂无主。抵多少小窗微雨。愿年年月白风清，仗东君留取。
解语花|明霞照影，薄雾生寒，彷佛银塘里。液波前事，飘零恨敢怨托身无地。盈盈勺水，载不住鸳鸯游戏。依约间相对庐娘，细细闻吹气。无限红情绿意，怕西风摇落，重换秋思。翠鬟斜坠，怜憔悴何日早成连理，锦边并蕊。记宴赏碧筒曾醉。看旧时分种莲心，愁泫啼妆泪。
解语花|桃花庙口，鹦鹉洲边，谁写离人意。插天剑倚。肯回顾多少橘奴鱼婢。黛峰如髻。空目断骚人遗思。忆当年汉浦投珠，莫负同心蕊。一片云浓烟细。想漠漠江天，悲秋顿起。吴山越水。好收拾偏贮锦奚囊底。风流举止。应只有萧然图史。到他时，黄鹤搥翻，都识青莲李。
解语花|晴丝罥蝶，暖蜜酣蜂，重檐卷春寂寂。雨萼烟梢，压阑干花雨染衣红湿。金鞍误约，空极目天涯草色。阆苑玉箫人去后，惟有莺知得。馀寒犹掩翠户，梁燕乍归，芳信未端的。浅薄东风，莫因循轻把杏钿狼藉。尘侵锦瑟。残日绿窗春梦窄。睡起折花无意绪，斜倚秋千立。
解语花|行歌趁月，唤酒延秋，多买莺莺笑。蕊枝娇小。浑无奈一掬醉乡怀抱。筹花斗草。几曾放好春闲了。芳意阑，可惜香心，一夜酸风扫。海上仙山缥缈。问玉环何事，苦无分晓。旧愁空杳。蓝桥路深掩半庭斜照。馀情暗恼。都缘是那时年少。惊梦回懒说相思，毕竟如今老。
解语花|香篝素被，翠结蓝裙，佯睡人醒未。片云初起，销凝处巷陌骤阴如晦。鸡鸣未已。相将坐那回帘底。听小窗风雨凄凄，树叶寒声里。珍重分香赠佩。怕琴心难料，抛断红穗。半怀愁思。吟笺上顿减旧时风味。年华逝水。更多少尘劳人事。灯渐昏，红豆歌残，都化成清泪。
解语花|檐花旧滴，帐烛新啼，香润残冬被。澹烟疏绮。凌波步暗阻傍墙挑荠。梅痕似洗。空点点年华别泪。花鬓愁，钗股笼寒，彩燕沾云腻。还斗辛盘葱翠。念青丝牵恨，曾试纤指。雁回潮尾。征帆去似与东风相避。泥云万里。应剪断红情绿意。年少时，偏爱轻怜，和酒香宜睡。
解语花|银床缓汲，玉砌新晴，栏影愔愔细。峭寒斜倚。花阴畔静把小铛亲试。云光露蕊。遥拖映柔烟几缕。松响消匀写娇擎，U婳春风意。轻约䰀鬟鬌髻。看芳磁如雪，光映荑指。佩幽环脆。参差近顿唤馀酲教起。樱桃小婢。越衬得霍娘娇丽。珊枕边徐嗅兰香，还带兰膏味。
解蹀躞|候馆丹枫吹尽，面旋随风舞。夜寒霜月，飞来伴孤旅。还是独拥秋衾，梦馀酒困都醒，满怀离苦。甚情绪。深念凌波微步。幽房暗相遇，泪珠都作，秋宵枕前雨。此恨音驿难通，待凭征雁归时，带将愁去。
解连环|绮疏人独。记芙蓉院宇，玉箫同宿。尚隐约屏窄山多，□衾暖浪浮，帐香云扑。步袜蹁然，又何处秦筝金屋。□柔簪易折，破镜难留，断缕难续。斜阳谩穷倦目。甚天寒袖薄，犹倚修竹。待听雨闲说前期，奈心在江南，人在江北。老却休文，自笑我腰围如束。莫思量，寻花傍柳，旧时杜曲。
解连环|水云空阔，记繁华梦里，几番风月。渐闹舸灯火黄昏，似天上管弦，玉楼吹彻。迤逦香车，认前度尘消罗袜。傍飞桥夹岸，唤渡蛋娘，步引轻屐。当年故欢易别，屡沧桑劫火，楼阁埋没。枉目断浩渺烟波，伴残照苍茫，去棹天末。卅载萍蓬，悄临水愁生华发。更消凝，碎声乱影，半堤坠叶。
解连环|落红骀荡。看惊波莽莽，暮寒侵帐。谩记省鹅酒浮樽，正携手碧阑，月华初上。懒起吹箫，怕碍著小红低唱。问琵琶门巷，可似那时，风景无恙。哀歌自成跌宕。却微闻笑我，归计辽旷。谁与唤桃叶桃根，便轻趁东风，渡口双桨。燕子飞来，道花雨，一江春涨。更焚香，卷帘镇日，系舟不放。
解连环|塞云正晚。奈西风一阵，霎时飞散。乍避得缯缴天边，已南北东西，各愁辽远。断浦惊魂，只整整班行难点。正玉人犹想，书中尾语，望穿双眼。秋声漫愁苒苒。有么弦剩谱，冷砧清怨。算永夜，片月同来，恁对影迷踪，独怜飘转。故侣平沙，料准备隔宵重见。奈单寒才宿芦汀，乱潮又卷。
解连环|妒花风恶。吹青阴涨却，乱红池阁。驻媚景别有仙葩，遍琼甃小台，翠油疏箔。旧日天香，记曾绕玉奴弦萦。自长安路远，腻紫肥黄，但谱东洛。天津霁虹如昨。听鹃声度月，春又寥寞。散艳魄飞入江南，转湖渺山茫，梦境难托。万叠花愁，正困倚钩阑斜角。待携尊醉歌醉舞，劝花自乐。
解连环|晓窗明彻。看桃花带雨，柳花抟雪。又暮春三月清明，懒约伴踏青，负他佳节。小病恹恹，最怕听一声声鴂。藉新吟遣闷，旧恨旧愁，旧韵重叠。阳关记曾柳折。有伤心别样，泪溅鹃血。怪此日烟景都非，把香劫频经，艳情徒热。转忆韶年，那往事人前羞说。让莺燕悄啼软语，我偏结舌。
解连环|酿成凉意，带斜阳无数，水禽冲起。趁晚来袅袅西风，便荡出柔情，卷来芳字。喷雪跳珠，送几处归航天际。甚枫边蓼外，岁月淘残，有恨难洗。湖心采莲棹舣，记悄侵袜素，偷涴裙翠。待重弹呜咽琵琶，怕吹上青衫，湿和红泪。一样盈盈，那重认镜中瞳子。但年年宾鸿照影，暗惊憔悴。
解连环|几声残笛。趁西风送暑，暮蝉凄咽。黯想见昔日依依，剩衰鬓萧疏，不堪盈尺。消瘦柔腰，峭寒里舞风无力。惯啼烟颦雾，弄影蘸波，夕照红湿。灵和旧事漫忆。有飘零燕子，曾是相识。怎奈向一叶飞梧，傍金井银床，顿成愁碧。败叶羸枝，也认取蝶经莺历。听凄蛩诉雨，但有泪珠暗滴。
解连环|寿非金石。恨天教老向，水程山驿。似梦里来到南柯，这些子光阴，更堪轻掷。戍火边尘，又过了一年春色。叹名姬骏马，尽付杜陵，苑路豪客。长绳漫劳系日。看人间俯仰，俱是陈迹。纵自倚英气凌云，奈回尽鹏程，铩残鸾翮。终日凭高，悄不见江东消息。算沙边也有断鸿，倩谁问得。
解连环|暮寒窗晚。正环天戏舞，玉尘吹散。曲径里谁折梅枝，叹夜雪山阴，灞桥人远。望极云深，渐暗却残鸦数点。算情销泪损，凭栏几费，伤高心眼。空惊岁时荏苒。听秦关断续，笛风传怨。忍付与晓月华清，料应识香痕，梦魂千转。独客萍踪，问去雁甚时能见。待春晴同赋梨花，翠帘醉卷。
解连环|碧花凝紫。忆腰间佩下，几多英气。对陆离空铗休弹，控骄马玉鞭，翠楼雄倚。语石台荒，任残戟沈沙磨洗。纵春城魄散，秋水梦寒，芳恨还记。耶溪定知往事。扫浮云琐迹，来去容易。叩宝匣尚作龙吟，现千丈彩虹，荡人魂坠。匹练生风，怕海底潜蛟惊起。向青冢解环挂树，有吴季子。
解连环|泪和冰结。甚檐端瘁叶，怒飘天极。向画省时霎无言，黯屏上乱山，镜中离色。过眼长安，暗尘蔽夕阳西北。恁风栖露宿，短后制成几番寻忆。年华未消手掷。恐骊歌乍阕，人鬓都白。遣对花对酒闲愁，到月堕漏残，雁过云碧。焰蜡成灰，换一枕温潮寒汐。噤荒鸡岁阑路远，梦来便得。
诉衷情|庭锁花朵同梦妥，晚风轻。携画扇相伴扑流萤。此夕卧江城。秋清，千山笳鼓声，怕重听。
诉衷情|幽梦已醒慵更觅，对残灯。相望处，楼阁几多层。危栏忆同凭。销凝。如今还独登。梦无凭。
诉衷情|楼迥人静。移玉镜。照银栊。琴语定。帘影月朦胧。芳思许谁同。丁东。隔花弹乱红。一痕风。
诉衷情|烛烬香残帘半卷，梦初惊。花欲谢，深夜，月笼明。何处按歌声，轻轻。舞衣尘暗生，负春情。
诉衷情|蹙惯双蛾翠损长。犀帘静暮堂。新梦断，乱蝉凉。慵续午馀香。宛转簟纹光。似回肠。清宵好更梦横塘。学鸳鸯。
诉衷情令|水云如梦阻盟鸥，烟草乱汀洲。寂寥幽意谁会，愁入曲江秋。空揽镜，漫登楼。暗吴钩。青山隐几，乌角寻邻，臣甫低头。
诉衷情令|芙蓉深径小肩舆。相并语徐徐。红妆著处迎笑，遮路索踟蹰。锦步障，绣储胥。绕重湖。更添月照，人面花枝，疑在蓬壶。
诉衷情令|碧天明月晃金波。清浅滞星河。深深院宇人静，独自问姮娥。圆夜少，缺时多。事因何。嫦娥莫是，也有别离，一似人么。
诉衷情令|人情何事淡于鸥。零梦醒沧洲。斜阳点缀残画，总是海天秋。多少路隔红楼。月如钩。团圆何日，别后相思，诉说从头。
诉衷情令|旋揎玉指著红靴。宛宛斗弯讹。天然自有殊态，供愁黛不须多。分远岫，压横波。妙难过。自敧枕处，独倚阑时，不奈颦何。
诉衷情令|宝鞍金勒晓苍苍。各为踏青忙。隔花鸟声频唤，随地是高阳。歌一曲，酒千觞。送春光。莫教好景，等闲负却，回首情伤。
诉衷情令|金明池上好楼台。晓日画帘开。正听乳莺啼处，枝上缀青苔。花满鬓，酒盈杯。喜开怀。去年旧侣，宝马香车，今日齐来。
诉衷情令|荷花风细竹娟娟。新浴晚凉天。钩帘坐期素月，相对理朱弦。歌扇底，舞裙边。旧因缘。忔憎模样，别没包弹，只欠心坚。
诉衷情令|小桃初破两三花。深浅散馀霞。东君也解人意，次第到山家。临水岸，一枝斜。照笼纱。可怜何事，苦爱施朱，减尽容华。
诉衷情令|银缸夜永影长孤。香草续残炉。倚屏脉脉无语，粉泪不成珠。双粲枕，百娇壶。忆当初。君恩莫似，秋叶无情，欲向人疏。
诉衷情令|结庐人境羡陶潜。车马不来喧。胜处自多真趣，飞鸟日相还。心既远，地仍偏。见南山。手持菊颖，山气常佳，欲辨忘言。
诉衷情令|亭亭秋水玉芙蓉。天际水浮空。碧云望中空暮，人在广寒宫。双缕枕，曲屏风。小房栊。可怜今夜，明月清风，无计君同。
诉衷情令|霜弦韵改涩诗肠。举目尽苍苍。玄风解伴清寂，呵月冷，唤天长。云水约，几时忘。祷空香。塞鸿归处，一角闲庭，九曲回廊。
诉衷情令|闲中一盏瓮头春。养气又颐神。莫教大段沈醉，只好带微醺。心自适，体还淳。乐吾真。此怀何似，兀兀陶陶，太古天民。
诉衷情令|金盆水冷又重煨。不肯傍妆台。从教髻鬟松慢，斜亸卷云钗。莲步稳，黛眉开。后园回。手挼柳带，鬓插梅梢，探得春来。
诉衷情令|郁孤台上立多时。烟晚暮云低。山川城郭良是，回首昔人非。今古事，只堪悲。此心知。一尊芳酒，慷慨悲歌，月堕人归。
诉衷情令|闲窗静院漏声长。金鸭冷残香。几番梦回枕上，飞絮恨悠扬。身在此，意伊行。㬠思量。不言不语，几许闲情，月上回廊。
诉衷情令|山河萦带九州横。深谷几为陵。千年万年兴废，花月洛阳城。图富贵，论功名。我无能。一壶春酒，数首新诗，实诉衷情。
诉衷情令|闲中一叶小渔舟。无线也无钩。□□□云深处，适性自遨游。波渺渺，兴悠悠。意休休。一船明月，一棹清风，换了封侯。
诉衷情令|数枝金菊对芙蓉。零落意忡忡。不知多少幽怨，和泪泣东风。人散后，月明中。夜寒浓。谢娘愁卧，潘令闲眠，往事何穷。
诉衷情令|儿时初未识方红。学语问西东。对客呼为红蕊，此兴已偏浓。嗟白首，抗尘容。费牢笼。星球何在，鹤顶长丹，谁寄南风。
诉衷情令|东风帘幕雨丝丝。梅子半黄时。玉簪微醒醉梦，开却两三枝。初睡起，晓莺啼。倦弹棋。芭蕉初绽，徙倚湖山，彩笔题诗。
诉衷情令|菊花能醉去官人，出岫笑闲云。从来世上豪杰，颠倒信乾坤。成往事，付前因。总休论。五湖虾菜，三泖莼鲈，随地君恩。
诉衷情令|常时黄色见眉间。松桂我同攀。每言天上辛苦，不肯饵金丹。怜水静，爱云闲。便忘还。高歌一曲，岩谷迤逦，宛似商山。
诉衷情令|零星梅萼小渔衫。空际冷红添。画师要写分明，雪著意染江潭。孤艇外，墨云嵌。露前岩。钓丝应笑，不愿封侯，只爱幽探。
诉衷情令|素衣苍狗不成妍。何意妒蝉娟。不知高处难掩，终自十分圆。涵万象，独当天。照无边。乾坤呈露，何况人间，大地山川。
诉衷情令|溪头照影浴红英。浊世自清明。白鸥愿作儿孙辈，一一取呼名。须十丈，发无茎。笑纵横。纤云似网，欲换鱼儿，尽作天星。
诉衷情令|半钩珠箔小扬州。春色在重楼。曾醉玳筵歌舞，楚梦苦难留。情脉脉，恨悠悠。几时休。大都人世，会少离多，总是闲愁。
诉衷情令|怀人天气早秋时。离恨两心知。惺忪倚枕无语，肠百转。梦偏迟。门以外，水之涯，望如痴。秋灯一点，秋雨三更，无限相思。
诉衷情近|露浓霞淡，说是严冬尚早。迷离一望丹枫，无复青青芳草。伴我秋容寂寂，野服疏疏，漫道风光好。孤帆悄，回首凤城春老。人生如寄，怎得常年少，金尊倒。剑光锈涩，雄心濩落，望中残照，时被浮云绕。
诉衷情近|好春媚景，步屐经行旧处。繁花绕槛成行，文玉甃苔为地。时向小桥闲伫，三两鱼游，镜沼无波起。幽篁底。峭壁苍然自倚。片云孤秀，静与轩窗对。临风际。乱披翠缕，纷承露滴，恍疑山鬼。被薜含愁睇。
诉衷情近|碧天如水，料得今宵处处，红鸳沙底交眠，乌鹊渡边待驾。还记并肩私语，携手穿针，旧事多风雅。思良夜。一刻千金难舍。满怀离绪，竟夕拚倾泻。秋期乍。画阑静倚，星眸远睇，绛河低亚。艳说唐宫话。
调笑令|衫湿。情何极。上下花间声转急。满船明月芦花白。秋水长天一色。芳年未老时难得。目断远空凝碧。
调笑令|山峭。彩霞照。一颗神珠常吐耀。无穷瑞气长笼罩。更有祥烟袅袅。三清专遣青童诏。报道无为功要。
调笑令|苏小。最娇妙。几度尊前曾调笑。云情雨态知多少。悔恨相逢不早。刘郎襟韵正年少。风月今宵偏好。
调笑令|梦梦。晚花冻。小妹闺房原解诵。窥帘偏爱求凤弄。恰是琴心难动。琴心袅袅春风送。岂是琴心难动。
调笑令|胡蝶，胡蝶，飞绕碧桃千叶。今朝走觅南邻，明日天涯暮春。暮春，暮春，春暮花落蝶归何处。
调笑令|玉友。平生旧。相与忘形偏耐久。醉乡径到无何有。莫问区区升斗。人生一笑难开口。为报速宜相就。
调笑令|含怨。两颦浅。羽髻云鬟低玉燕。绿沈香底金鹅扇。隐隐花枝轻颤。当筵不放红云转。正是玉壶春满。
调笑令|春水。当涂地。江上梁山相对起。佛狸几岁为天子。目断江东千里。三千歌舞卮言耳。凭吊新词虚费。
调笑令|绿绮。绿绮。写得高山流水。海天烟雾漫漫。明月松风夜寒。寒夜。寒夜。鹤舞银河初下。
调笑令|游鹿。苏台曲。歌舞才停荒草鞠。吴波渺渺吴山簇。三策当年谁属。怒潮犹射胥门目。一舸鸱夷空逐。
调笑令|南海。繁华最。城郭山川雄岭外。遗踪嘉话垂千载。竹帛班班俱在。元戎好古新声改。调笑花前分队。高会。尊罍对。笑眼茸茸回盼睐。蹋筵低唱眉弯黛。翔凤惊鸾多态。清风不用一钱买。醉客何妨倒载。
谒金门|春梦怯。人静玉闺平帖。睡起眉心端正帖。绰枝双杏叶。重整金泥蹀躞。红皱石榴裙褶。款步花阴寻蛱蝶。玉纤和粉捻。
谒金门|愁万叠。春在雨条烟叶。翠袖倚风寒霎霎。傍阑看乳鸭。何处一声啼鴂。架上荼欲雪。绣被薰香香未歇。可怜音信绝。
谒金门|风似剪，剪出万千金线。无力解将斜照绾，笛吹春又晚。不种灵和前殿，舞断柔腰谁见？替诉长亭攀折怨，枝头莺百啭。
谒金门|槐阴绿。帘卷翠屏山曲。照眼冰壶寒并玉。赐衣便雾縠。熊梦又惊初卜。好在掖垣梧竹。应讶人归犹未速。已颁新诏墨。
谒金门|山数尺。江草江波同碧。晚雨吹风才数滴。行人心更急。漠漠疏烟如织。遮断客愁不得。肠断故园无信息。灯花闲手剔。
谒金门|微雨后。染得杏腮红透。春色好时人却瘦。镜寒妆不就。柳外一莺啼昼。约略情怀中酒。困起半弯眉袖。髻松簪玉溜。
谒金门|珠帘卷。楼外春愁无限。雨过荼蘼春色减。落红惊满院。枝上燕慵莺懒。谁与韶光为伴。烟柳丝丝迷望眼。阑干空倚遍。
谒金门|春一半。留与大家同看。觅个温柔林下伴。北枝犹未煖。纵有姮娥照管。可惜罗浮梦短。断岭不能遮望眼。几时魂却返。
谒金门|游赏竞。看取落红阵阵。花睡不成娇似病。春寒空受尽。旧日不知繁盛。欲饮如今无兴。恨满东风无绿鬓。东风还自恨。
谒金门|奈何许。欲说近来愁绪。愁到依然无一语。罗衫几点雨。旧事子规催去。新恨鹧鸪留住。梦逐东风无歇处。飘零随柳絮。
谒金门|烟舫织。荡破满湖轻碧。一片楼台空翠滴。两峰连树失。帘外荷香堪裛。槛底鱼游争识。钗漾菱花鬟影湿。镜里随风入。
谒金门|春乍去。留得一天飞絮。寂寞眼看肠断处。能经几朝暮。玄鸟归来初乳。消瘦那知如许。无赖杜鹃啼更苦。催愁来院宇。
谒金门|真个忆。花下雨声初息。猛记乌衣曾旧识。丁宁教去觅。春半峭寒犹力。泪滴两襟成迹。独倚危阑清昼寂。草长流翠碧。
谒金门|芳事晚。数点杏钿香浅。恻恻轻寒风剪剪。锦屏春梦远。稚柳拖烟娇软。花影暗藏深院。初试轻衫并画扇。牡丹红未展。
谒金门|人未起。听尽一湖春水。林外杜鹃声不已。杜鹃花发未。多少深闺罗绮。临镜不胜悲喜。花发迟迟花落易。留春须早计。
谒金门|春雨足。阑外半池新绿。风聚落红一簇。水摇楼影蹙。江上征帆去速。㶉鶒飞来自浴。独下晶帘翻象局。昼长香篆促。
谒金门|花事浅。方费化工匀染。墙角红梅开未遍。小桃才数点。人在暮寒庭院。闲续茶经香传。酒思如冰诗思懒。雨声帘不卷。
谒金门|溪声咽。溪上有人离别。别语叮咛和泪说。罗巾沾泪血。尽做刚肠如铁。到此也应愁绝。回首断山帆影灭。画船空载月。
谒金门|门巷寂。梅豆微酸怯食。别恨萦心愁易入。寸肠如网织。去橹咿哑声急。泪滴春衫轻湿。尺素待凭鱼雁觅。远烟凝处碧。
谒金门|风萧瑟，远听寒砧声急。应念征鸿无信息，夜凉吹玉笛。几许红楼岑寂，梦断楚江兰泽。明月梧桐清露滴，暗蛩吟败壁。
谒金门|秋帷里。长漏伴人无寐。低玉枕凉轻绣被。一番秋气味。晓色又侵窗纸。窗外鸡声初起。声断几声还到耳。已明声未已。
谒金门|闲院宇。独自行来行去。花片无声帘外雨。峭寒生碧树。做弄清明时序。料理春酲情绪。忆得归时停棹处。画桥看落絮。
谒金门|云无数。遮断春光来处。更着廉纤千嶂雨。罩住和烟树。社燕佳期已误。他日归来应诉。旧识垂杨芳草路。总被深寒妒。
谒金门|花露湿。红泪裛成珠粒。比似昭阳恩未得。睡来添醉色。一笑娇波滴滴。再顾羞潮拂拂。恨血千年明的皪。千年人共忆。
谒金门|山隐隐。天际暮云收尽。苹末秋生风渐紧。楚江千万顷。江上美人无信。换却潘郎双鬓。几夜相思天远近。雁来犹未准。
谒金门|留不得，肠断危楼孤客。苦雨凄风寒恻恻，眼枯头未白。一自瞻依痛失，不得承亲颜色。夜夜梦魂空绕膝，觉来何处觅。
谒金门|东风晓。斗帐薄衾寒悄。马日鸡辰都过了。恰晴人意好。檐外弄春么鸟。数点落梅风小。胜里金花看惯巧。个中催得老。
谒金门|美人浴，碧沼莲开芬馥。双髻绾云颜似玉，素娥辉淡绿。雅态芳姿闲淑，雪映钿装金斛。水溅青丝珠断续，酥融香透肉。
谒金门|香雾扑，湿了画帘罗幕。枕畔秋寒寒一握，殢人新梦觉。病叶骤随风落，惊起翠檐双雀。小径疏篱霜欲作，了无红可落。
谒金门|湖天渺，一片水云沙鸟。俯景茫茫空懊恼，孤吟秋色老。自爱琅玕芝草，茅屋碧山环绕。高卧长松心尽了，年来机事少。
谒金门|晚潮急。江上泠风斜日。小艇芦花风瑟瑟。钓丝留锦帙。自向金门出入。闲了旧时蓑笠。莫忆水天秋一色。抛竿还载笔。
谒金门|春悄悄。红到一枝先巧。酒入半腮微带卯。粉寒香未饱。芳意枝头偏闹。困尽蜂须莺爪。拟倩玉纤和露拗。情多愁易搅。
谒金门|烟共雨。寂寞山无数。人在富春江上住。客星呼已误。未了酒怀吟绪。棹入沧波深处。春水满江天上去。一帆风更许。
谒金门|春满院，叠损罗衣金线。睡觉水精帘未卷，帘前双语燕。斜掩金铺一扇，满地落花千片。早是相思肠欲断，忍教频梦见。
谒金门|寒秋坐，衣袖无风自破。照我星为旧物么？年来年去我。各有蛩人一个，便觉乾坤不大。算算双肩太坎坷，担得时空两垛。
谒金门|那复有。气味醲于春酒。犹向故乡怀印绶。相过何日又。吐出心肠锦绣。问我阿娘依旧。娘亦祝君如柏寿。相看霜雪后。
谒金门|空相忆，无计得传消息。天上嫦娥人不识，寄书何处觅。新睡觉来无力，不忍把君书迹。满院落花春寂寂，断肠芳草碧。
谒金门|秋几许。荒蓼败荷烟渚。贴水飞鸥江欲暮。风帆追急羽。蝶梦转头无据。愁到曲屏深处。寒入双城扃绣户。也应闻细雨。
谒金门|谁便道。昨夜雪中开了。次第不将消息报。探芳人草草。宜在嫩寒清晓。兴比孤山更好。篱落逢花须醉倒。惜花人易老。
谒金门|芳思切，旧事不堪重说。浓露凝香花喷血。花心双蛱蝶。燕语莺啼都歇。又过清明时节。记得离歌三两阕。未歌先哽咽。
谒金门|江上雨。遮却乱山无数。云水荒荒留不住。扁舟何处去。楼枕寒潮欲暮。樯燕向人饥舞。检点征衫颜色故。客愁烟外树。
谒金门|春意密。不受人间风日。一曲清歌云暮碧。尊前今夜识。醉客倦吟无力。滞梦停愁相织。只道桃源难再入。有人还问得。
谒金门|裙衩窄。何意飞龙骨出。秋社光阴归燕急。锦衾人似客。未到中秋十日。月姊也应凄恻。宛转玉钩清露湿。欲圆圆不得。
谒金门|春正美。处处艳桃秾李。记省花晨今日是，柰何辞帝里。采石兰桡暂倚。且与舟人同醉。心已到家身尚未。客中聊复尔。
谒金门|春雨足，香嫩枝头微绿。渭水清清寒漱玉，客来茶正熟。午倦不堪重读，点就乳花飞瀑。七碗可人凉气肃，潇潇风助竹。
谒金门|空伫立。又是冷烟寒食。开尽荼都一色。东风吹更白。我是纶竿倦客。道上行人不识。著取蓑衣拈短笛。沙鸥应认得。
谒金门|芳草碧。又是一番春色。独倚阑干珠泪滴。不知罗袖湿。欲寄天涯消息。为问归鸿可的。只恐天涯流落客。归鸿他不识。
谒金门|乌帽侧。行遍杏花春色。野意青青分陇麦。人家烟水隔。春事莫催行客。弹指青梅堪摘。醉倚暮天江拍拍。雨晴沙路白。
谒金门|西风竹。风入翠烟□矗。红小阑干知几曲。声声敲碧玉。窗下凤台银烛。断梦已惊难续。曾伴去年庭下菊。夜阑听雨宿。
谢池春|临水枝枝，妆点春光如许。晓妆解犹含宿雨。粉腮红晕，似楚妃无语。乍离魂亭亭倩女。此中须著，西塞山前渔父。放扁舟水云深处。绿蓑青笠，长作溪山主。方消得明霞千树。
谢池春|恰占岩阿，闲辟竹窗杉屋。抚阑干疏筠几曲。篁灯摇绿。风泉鸣玉。爱清冷枕中琴筑。仙禽两两，招得白云同宿。啸烟霞悠然自足。茶烹珠瀑。樽开金粟。尽留连小山秋馥。
谢池春|何处游丝，吹到没人庭院。忒缠绵和愁擎绊。祝风休骤，倩柳条私语，算今番春留一线。无赖莺梭，偏又将伊织断，剩星星飘零不见。怎如蛛网，尚怜香心惯，把墙角落红低罥。
谢池春|落尽樱桃，万点花飞一片。绣窗闲初停针线。无情蜂蝶，争趁芳尘软。下香阶，欲扶还倦。游丝飞絮，好任东风吹转。恨垂杨空庭又晚。遥山暮雨，泪染春江面。倚妆楼，罗帷频卷。
谢池春|爱鬓云长，惜眉山，寻乍相见，一时眠起。为伊尚验，未欲将言相戏。早樽前会人深意。霎时间阻，眼儿早巴巴地。便也解封题相寄。怎生是款曲，终成连理。管胜如旧来识底。
谢池春|天半峰青，遮定玉帷花恼。卷珠屏依然碧草。过江心事，骂飞鸿难告。问东风可曾知道。两点金焦，看遍浅嚬微笑。送粉丝春潮渐杳。黄昏才惯，信罗衣宽蚤。又禁得杜鹃声老。
谢池春慢|湘帘绣幕，早吹得东风到。禁火碧烟疏，上冢香尘晓。柳岸青方嫩，花墅红犹少。酒旗斜，岚岫渺。沙平草细，野水连残照。五陵挟弹，争走马长楸道。天气晴兼雨，人面嚬还笑。雾染春衫湿，歌溜莺声小。时虚度，愁未了。调笙何处，总如伊凉调。
谢池春慢|薄寒山阁，当亭午潇潇雨。鸟静桃花林，水坐兰苕渚。玉勒骢稀出，油壁车何处。欲簪花簪不住。花红发白，应笑人憔悴。春过一半，东去水难西驻。前半伤多病，后半休虚负。白醴匏尊满，紫笋山殽具。心无累，皆佳趣。自辞觞酌，劝客须当醉。
贺圣朝|脱霜披茜初登第。名高得意。樱桃荣宴玉墀游，领群仙行缀。佳人何事。轻相戏道，得之何济。君家声誉古无双，且均平居二。
贺圣朝|衣装纸袄并麻布。固亘初元素。风前月下抚心琴，并无些尘虑。□□云朋霞友常相聚。看飞乌走兔。玉中养就紫金丹，这些儿谁悟。
贺圣朝|东皇听我多珍重。莫便思飞轻。得得难来，频频要去，匆匆如梦。梨花欲吐香魂动。待一杯相共。可能张主，免教佳节，雨摧风送。
贺圣朝|征鞍南去天涯路。青山无数。更堪月下子规啼，向深山深处。凄然推枕，难寻新梦，忍听伊言语。更阑人静一声声，道不如归去。
贺圣朝|忆昔花间初识面，红袖半遮妆脸。轻转石榴裙带，故将纤纤玉指，偷撚双凤金线。碧梧桐锁深深院，谁料得两情，何日教缱绻？羡春来双燕，飞到玉楼，朝暮相见。
贺新郎|新月如眉卷。小窗西疏灯星放，薄寒霜遣。半壁幽花人烛夜，碧沁铜瓶清泫。傲篱外薄英飘茧。瘦硬几枝名士态，拟纤腰束素传神浅，真率意，画中展。一痕墨晕天然显。漫评量蜂簧吹褪，玉盘堆扁。才伴征鸿双杵歇，又听柴门归犬。此坐客督邮当免。酒冷香残标格在，尽年年秋事银缸典。红吐穗，肯频剪。
贺新郎|指点金蕉叶。倩双成十分为注，九天琼液。中有玉梅风露气，持寿卯金仙伯。听贱子歌翻新阕。不作寻常儿女祝，把先生好事从头说。须快饮，莫留滴。风流晋宋人物。有锦囊万首，不博小儿馆职。膝下双雏真伟器，足继传家事业。且做个人间闲客。试问种春春几许，尽芝田万顷天来阔。天有尽，春无极。
贺新郎|绝顶规危榭。跨高寒鸟飞不过，云生其下。斤斸无声人按堵，翕U青红变化。览城郭山川如画。阁老凤楼修造手，笑谈间突出凌云厦。台上景，买无价。唾壶麈尾登临暇。似当年滁阳太守，欧阳公也。倾倒赣江供砚滴，判断雪天月夜。更唤取邹枚司马。铜雀凌歊歌舞散，访残砖断甓无存者。馀翰墨，被风雅。
贺新郎|一笑搴帏起。笑年年担风幞雪，卸妆斯地。呼婢壁间寻旧句，已共苔磨藓洗。更说甚碧纱笼此。砌下蛩声云外雁，一般般助酒穷途泪。身世事，总如寄。家山回首逾千里。尽饱尝炎凉世态，病贫滋味。箸划金炉灰焰冷，写出饥寒两字。算我误聪明如是。还愿稿砧鞭早著，宴琼林索得金门米。天许否，此衷意。
贺新郎|词苑留心影。溯当年闻歌古榭，共参曲境。十五年来酬翰墨，仰止泉城文鼎。相砥砺诗心暖冷。超越时空抒雅韵，论诗词异辙倾心听。清词选，孰堪并。六年心脑嗟同病。幸天怜相闻简尺，流连光景。轮椅能安下泽步，难访湖山佳胜。叹世纪浮生俄顷。壁立图书容游目，与陈玄毛颖深交订。勤挥运，犹能劲。
贺新郎|嫩漆青于柳。尽萦回纱窗粉壁，绮春时候。送上湘帘花枝影，亚字中间穿透。惯早晚逢迎红袖。比似郎君施行马，正名花，此中漏。月宫玉斧留痕否。是何年修成七宝，至今如旧。心眼锼空玲珑玉，琐骨亦如人瘦。重帘下雨疏云逗。恰似裙襕西湖景，把六桥亭子朱丝绣。流连物，汝为首。
贺新郎|天命如斯矣。料U溟海鸥都病，早乖盟契。闻说青山攀窗语，归问吾家乡里。曰山也避秦无地。写遍浮云凭谁扫，被斜阳片片焚黄纸。随叶下，逆风起。月华新吐芬陀利。夜黏空清光溶漾，缀星能几。呵壁已知蜗涎满，一管凉蛩孤倚。待吹染朝霞林际。顾影斯身真耶幻，共花枝荷露犹羔跪。露簌簌，温如泪。
贺新郎|谁谓无神助。谢封姨回帆送到，行舟留住。纵目南楼年最少，便已头颅如许。又何况当时琳瑀。屈指晨星犹有几，只尊前磊落人三五。今昔恨，那堪诉。征袍今昔殊缁素。定难分江头涕泪，洛中尘土。茗盏诗囊相料理，怕道须溪春去。更青兕几番风雨。莫话年来经历事，枉茹冰饮雪论辛苦。将进酒，为君舞。
贺新郎|陌上春如绮。赏韶华香车宝马，笙歌丛里。惟有梨花庭院静，花下重门悄闭。任绿暗苍苔生砌。莺语似怜春寂历，便菱花怕对人憔悴。闲刻遍，琅玕翠。数枝玉盎遥相寄，觉一室琴书暗泽，国香清媚。濯濯芳姿丛碧玉，似带幽人风味。敢轻得神仙分佩。闺秀词坛君拔帜，读新诗韫意无能会。同心赠，宁无愧。
贺新郎|池馆收新雨。耿幽丛流光几点，半侵疏户。入夜凉风吹不灭，冷焰微茫暗度。碎影落仙盘秋露。漏断长门空照泪，袖纱寒映竹无心顾。孤枕掩，残灯炷。练囊不照诗人苦。夜沉沉拍手相亲，騃儿痴女。栏外扑来罗扇小，谁在风廊笑语。竞戏踏金钗双股。故苑荒凉悲旧赏，怅寒芜衰草隋宫路。同磷火，遍秋圃。
贺新郎|世路浮云耳。再休提家园寥落，炎凉如此。五载南冠魂欲断，醉酒耽诗而已。曾未减晋人风味。赢得邹阳豪气在，写丹青聊作生涯计。骊唱咽，寒飙起。一鞭斜日枫林里。吊兴亡秦川绣岭，尽供游戏。更喜有妻甘共隐，不洒平常别泪。好相慰羊肠迢递。何处邮亭堪系马，续香眉高价长安市。君去也，名成矣。
贺新郎|挥手从兹去。更那堪凄然相向，苦情重诉。眼角眉梢都似恨，热泪欲零还住。知误会前番书语。过眼滔滔云共雾，算人间知己吾和汝。人有病，天知否？今朝霜重东门路，照横塘半天残月，凄清如许。汽笛一声肠已断，从此天涯孤旅。凭割断愁丝恨缕。要似昆仑崩绝壁，又恰象台风扫寰宇。重比翼，和云翥。
贺新郎|重认斜阳迹。绕东风如人意处，倩红曲折。半露玉钗衫袖影，半隐双鸳小屧。天生就扶持花月。双髻吹笙风露下，拭香尘汝代红牙拍。纤纤玉，最亲切。垂杨低扫花如雪。算年年销魂成例，沈香亭北。宛转情肠全似我，一任黏萤坐蝶。莫孤负春阴时节。金粉楼台谁界画，与罗衣卐字无分别。携彩伴，并肩立。
贺新郎|此意兄知否。自重阳孤怀廖落，倦歌金缕。故园登临长啸客，纵目关山非旧。渐凋尽御沟枯柳。闻道团城移玉佛，想而今佛也眉儿皱。谁怨得，黄花瘦。倾城消息今初透。又无非和亲策妙，岁金输够。叔侄君臣前日事，此日舆图换绣。费几度新亭沾袖。书卷生涯兄莫问，算书生到此真何有。南去雁，频回首。
贺新郎|顾影同凄婉。傍冰魂旧爱吾庐，今成邻院。此夜尚能花下立，来日短墙隔断。怊怅煞罗浮梦远。聊把一杯和泪饮，恁才华偏被天公算。穷愁累，萧条感。红云满树香飘暗。绕虚檐索笑何堪，芳心如怨。如许横斜消不得，付与谁人闲玩。料只有风怜月伴。未解清吟空对汝，讶逋仙翻向图中看。诗思冷，停毫叹。
贺新郎|鸾镜初妆罢。映幽池荷裳荇佩，盈盈清夏。莫漫回头云鬓亸，剪剪瞳晖水泻。早惊变万花羞谢。亦有人来人不解，任春光反复将谁嫁？长只似秋风下。安排蕙屋怜君夜。滴泠泠空梧雨冷，深灯梦灺。一串珍珠溅玉盌，相对念奴歌乍。便粉泪香濡罗帕。阒寂人间听不得，但遥鸿声和霜椽罅。我亦是凄凉者。
贺新郎|烈士长眠久。正清秋我来凭吊，冷风盈袖。远望青山相拱卫，近看禾生垄亩。有翠竹深深垂首。路隘地偏人罕至，幸短碑残碣仍依旧。名失考，草丰茂。坟茔荒矣心荒否？细倾听当年鏖战，杀声雷吼。热血轻抛缘底事？地下英灵不朽，应亦劝天公抖擞。欲挽长江黄河水，洗神州大地无污垢。高冢筑，奠杯酒。
贺新郎|覆水收无计。嗟差池离巢小燕，玳梁空睇。衣上郁金香未减，巷陌春风又至。便春也不如侬意。妾命桃花生便薄，更那堪薄似桃花纸。情薄者，亦如此。使君那是罗敷婿。似杨花东家飘荡，西家黏缀。玦诀鞋谐浑是梦，忆否紫钗旧事。且西燕东劳各自。莫唱桃根团扇曲，怕春风暖热秋风弃。重见者，有如水。
贺新郎|羌笛传凄韵。盼征騑玉门秋色，西风渐紧。记否画楼人扫黛，尽力替催芳讯。争一霎翠眉轻褪。激笴流光谁与约，报霜天更比飞鸿准。金井畔，桐阴损。未央图画留金粉。尽缠绵露晨烟夕，莺耽燕趁。风采灵和曾领略，欲挽长条相问。问今日比人谁俊。笼马章台青常在，糁飞花甘逐香尘溷。斜照里，余烟晕。
贺新郎|休道狂依旧。记当初花街问卜，名垆赌酒。梦入神山探巨笔，呼起精灵相纠。漫赢得露盈双袖。睨目词场三万里，叫南东，谁是搴旗手？看破牖霜锋吼。青青发共垂垂柳。惊去也，西风容易，消磨什九。击碎珊瑚成百感，谁解柔肠千缕？喜君等胆肝能剖。竞掷豪情鞭大句，倚芳樽醉尽南北亩。他日约，问屠狗。
贺新郎|风雨惊春暮。恨天涯留春未办，却留余住。时序匆匆催老大，又早飞花落絮。算禁得清明几度。试倚危栏西北望，但接天烟水无重数。空目断，故山路。先茔松柏谁看护。想东风杯盘萧索，饥鸟啼树。便做松江都变酒，醉里眉头休聚。万里南来缘底事，也何须杜宇声声诉。千百计，不如去。
贺新郎|寂寞驿亭路。正春风冶叶倡条，依稀无数。攀折偏增游子恨，袅袅含情欲舞。问那得愁丝缕缕。梦醒隋堤人已远，玉钩斜也算相思处。垂泪立，澹无语。腰肢底事轻如许。但和烟和月凄清，阅残今古。记否灵和前殿事，妩媚风流仅汝。便欲寄缠绵容与。消息玉关何处问，又声声玉笛吹愁去。空惆怅，日将暮。
贺新郎|海上云萍遇。笑频年开樽说剑，登楼选赋。十万狂花如梦寐，梦里花还如雾。问醒眼看时何许。侬已独醒醒不惯，悔黄金何不教歌舞。明月外，思清苦。奇才未必天俱妒。只君家通眉长爪，偶然仙去。花月湖山骄冶甚，一种三生谁付。只片语告君休怒。收拾狂名须趁早，鬓星星渐近中年路。容傍我，佛灯住。
贺新郎|我屋居蜗角。有幽窗魈狐时叩，白云能捉。一坐浑如枯木也，听取深宵蟋索。但未怕霜风颊削。去梦来尘皆无数，只堪堪认月为相托。便有泪，为笑夺。我兄衣衲千层葛。问青山客真半夜，鸡真大恶？一把沧桑森两臂，看尔苔眉锈U。卷一地秋声凉薄。万感苍茫如朽叶，被斜风一语惊飞落。酒不必，眠不著。
贺新郎|玉磬山房好。算从前风流文沈，真堪压倒。绝学河汾还记取，莫问蓬莱瀛岛。喜立雪门庭却扫。欹帽巡檐无个事，索梅花铁笛舒长啸。谁种就，金光草。子云阁上欣相召。指狂奴频年漂泊，雪泥鸿爪。同学少年都不贱，只有侯芭渐老。直愧煞文章庾鲍。弹铗归来空袖手，话秦松记得烟云绕。聊绘取，期壶峤。
贺新郎|宿雾楼台湿。晓清初花明柳润，燕飞莺集。旧约重来歌舞地，留得艳香娇色。又梦草东风吹碧。午困腾腾春欲醉，对文楸玉子无心拾。看蝶舞，傍花立。酒痕未醒愁先入。记年时翠楼寒浅，宝笙慵吸。想驻马河桥分别，恨轻竹风帆烟笠。早尘暗华堂帘隙。倚尽黄昏人独自，望江南回雁归云急。凭付与，锦笺墨。
贺新郎|想赴瑶池约。向东风名姬骏马，翠鞯金络。太液池边鹄群下，又似南楼呼鹤。画不就秾纤娇弱。罗帕封香来天上，泻铜盘沆瀣供清酌。春去也，被留却。芳魂再返应无药。似诗咏绿衣黄里，感伤而作。爱惜尚嫌蜂采去，何况流莺蹴落。且放下珠帘遮著。除却江南黄九外，有何人敢与花酬酢。君认取，莫教错。
贺新郎|咄咄春归早，算清明，翻春两度，比前多了。铁管孤窗研冷月，怎的留春一杪。才算得，回天才调。风自颠狂花自落，留他不及由他好。莺再语，春重到。衰翁往日仍年少，被花风千番万次，把人吹老。满腹牢骚千滴泪，都化跹奇词料。也胜过，英雄多少。天下可儿无几粒，当繁红过眼沾芳草。管他甚，扰清觉。
贺新郎|桂院秋如水。画廊边幽泉皱石，湘纹明绮。密翠浓金香雾里，捧出羊车小史。按檀板嫩莺声脆。憔悴鬓丝禅榻客，又一番灯下消魂死。歌未阕，已沉醉。妙龄绝艺真无二。看当筵轻嘲浅谑，总含深意。世上飘零惟我汝，难得今宵相对。休自逊青衣班辈。丸髻清歌施粉黛，是六朝名士都如此。聊一笑，我狂矣。
贺新郎|春入番江雨。满湖山莺啼燕语，前歌后舞。闻道行骢行且止，却听谯楼更鼓。正未卜，阴晴同否。老子胸中高小范，这精神堪更开封府。新治足，旧民苦。扁舟浩荡乘风去。看莱衣思贤堂上，寿觞朝举。六十二三前度者，敢望香山老傅。又过了午年端午。采采菖蒲三三节，寄我公矫矫扶天路。重归衮，到相圃。
贺新郎|石室丹台路。问何来城头鼓角，吹衰如许。一例仙凡潸涕泪，忍听鹃啼忒苦。江山旧新愁难数。谁识茫茫高天意，起卧龙要借苍山雨。君不见，雷如怒。还君一剑君休负。沧桑事销凝满抱，人天无据。年少头颅争掷与，落日大旗高举。旌麾指万人迟汝。功罪千秋惟一念，方寸地宁让他人主，青史在，曾误否？
贺新郎|菱镜秋如许。笔床移疏帘垂下，落英无语。见说刀镮如宿约，待结同心双苣。怕醉里乡书难据。看拥孤眠屏山上，画平沙只雁潇湘雨。从此路，问君去。分明江畔维舟处。又模糊千重云水，淡烟浓树。今夜客衾应觉冷。睡鸭红绵亲炷。料也忆玫砧霜杵。待倩西风将消息，一声声吹送芦花渚。君不寐，试听取。
贺新郎|几曲屏山卷。怅离云菊开人瘦，将他分遣。两小鸳鸯裙对系，谁料啼痕新泫。憎红豆，蟢蛛蟠茧。好梦愿随双桨去，怕江潮不比桑干浅。沙雁阵，带愁展。一床幽恨临妆显。镜台前绿螺抛剩，紫钗敲扁。强倩猧儿偎软玉，闹杀铜街寒犬。合欢帐暂时勾免。夜夜名香熏绣佛，乞忏除花罪从轻典。梅讯待，绮窗剪。
贺新郎|今夕愁来也。正篷窗衾寒酒醒，岸钟敲乍。觅个小鬟能记曲，君亦销魂子野。算十载词场恨惹。露柳烟蒲昏暝极，更蓉汀暗剪红衣卸。魂不语，颤灯灺。蓉城旧劫伤心话。倩才人哭花双泪，乌阑低写。我亦樊川伤鬓短，从向舞休歌罢。只玉骨都无一把。湘渚盟鸥辜旧约，蓦铅霜透入孤篷罅。羁感积，向遥夜。
贺新郎|喜溢蟾宫梦。起推衣平章宝桂，湿鸦飞动。果报佳音传络秀，丹穴雏生彩凤。想孔释亲来抱送。不羡徐卿秋水澈，试闻声识破真英种。培杞梓，待时用。当年绛帐承新宠。问何如归来，碧荷香重。都是刘郎看承处，多少温柔从臾。会起我嘉宾钦竦。左氏公羊，从初所学，看家传声誉今腾涌。拚醉舞，与谁共。
贺新郎|意态雄而杰。战英姿龙眉豹颈，仙风道骨。世界大千任游戏，小小神通鹘突。随便尔自由快活。一担云烟一犁雨，化天妆挂碍都超脱。伸指比，秋中月。红尘万丈君休跌。问交游几人青眼，几人热血。重奠玄黄逞光复，幻出花花叶叶。已悟澈死生寂灭。杯酒独浇赵州土，谢空王誓守湖山节。且痛洒，金壶墨。
贺新郎|陶令辞官地。想当年风尘溷迹，本非初计。千驷万钟都弗屑，何况区区斗米。便从此先生归矣。人是羲皇时魏晋，除黄花以外无知已。千载下，懦夫起。折腰我也知无谓。叹年来曳裾奔走，俗尘难洗。宦海浮沉原有岸，觑得虚名敞屣。买一叶扁舟来此。咫尺柴桑闲吊古，怅茫茫一片蠡湖水。停征棹，荐芳芷。
贺新郎|癖嗜生来坏，却无关，虫鱼玩好，衣冠穿戴。历代法书金石刻，哪怕单篇碎块，我看着全都可爱。一片模糊残点画，读成文，拍案连称快。自己觉，还不赖。西陲写本零头在，更如同，精金美玉，心房脑盖。黄白麻笺分软硬，晋扫描隋唐时代。笔法有，方圆流派。烟墨浆糊沾满手，揭还粘，躁性偏多耐。这件事，真奇怪。
贺新郎|蘅杜才人老。记羁栖嘉陵江上，啸歌凭吊。博得方州如斗大，绿幕黄莲清眺。任骚屑美人芳草。髀肉功名京洛梦，点吴霜毕竟风情好。剩一卷，柴桑稿。长唫那管监州笑。记当时风流小宋，闻声相告。惟问八叉贤刺史，双鬓白来多少。可还忆寒蛩郊岛。见说乌斯行役去，待弓衣织遍烦青鸟。文字债，几时了。
贺新郎|老作星沙守。问今年平头六十，翁还知否。暑葛霜砧都历遍，还著回旋舞袖。奚所用皤然一叟。欲觅金丹驻颜色，纵铁鞋踏破终无有。空自诧，不龟手。西风又近中秋候。记相将桂华开未，月儿圆又。弧矢四方男子事，争奈灰心也久。何以报国恩深厚。了却官痴归去好，有竹窗蓬户生涯旧。姑一笑，付杯酒。
贺新郎|健骨金刚锁。任铁围八风飙起，四洲涛簸。方丈维摩安稳在，时有天花飘堕。有萨波若师知我。我梦千人石畔去，见生公说法天龙卧。寿者相，君知么。寄声笑口应须破。海中占珠联璧合，再中日可。艮地新年风起处，依旧司天台课。把旧事重提UU。二老风流相约去，醉长安市上花三朵。劝汝酒，一杯那。
贺新郎|不是伤离别。算而今高楼风雨，共斯文诀。已向梦中收彩笔，赢得人前噤舌。背人处如呜如咽。一曲中宵无人见，莽关山万里都呼裂。谁似我，太痴绝。可怜十五团圞月。送人间清光无限，蓦然都缺。几见道通天地者，曾把乾坤勘彻。更忘却一花一叶。恍惚惊回天边梦，问身边何事长相悦。杯底药，眼中血。
贺新郎|风暖传柑夕。望云楼水晶帘卷，蟾光乍挹。妆点星桥春色好，万朵金莲堪摘。渐九陌游人初集。箫管踏歌声远近，只含愁独向花阴立。疏影淡，暗香袭。寻梅问柳无消息。忆当时轻车宝马，灯红月碧。不似而今心绪懒，对景反成凄恻。枉赢得鲛绡泪湿。火树银花还是旧，叹悲欢离合人非昔。回首处，总陈迹。
贺新郎|喜气轩眉宇。□卢郎风流年少，玉堂平步。车骑雍容光华远，不似黄梁逆旅。抖擞尽貂裘尘土。便就莫愁双桨去，待经过苏小钱塘渡。画图里，看烟雨。一樽邂逅歌金缕。望晴川炉峰瀑布，浪花湓浦。老我三年江湖客，几度登临吊古。怅日暮家山何处。别后江头虹贯日，想君还东观图书府。天咫尺，听新语。
贺新郎|风雨神州路。想当初，移根换叶，飘来仙土。多谢春阴勤护惜，十载亭亭飘翥。看金盏玉盘凝雾。暖日春风吹鬓影，更紫霞独写凌云赋。千万态，且留住。沉香亭畔繁华事，有诗仙为写新词，玉山相遇。细雨流光胭脂湿，只有玉溪能语。更何况，瑶台烟雨。我欲长存解语子，遍天涯尽种相思树。挥紫翰，谱金缕。
贺新郎|又是秋来矣。乍回头悠悠长日，去如流水。不觉西风吹老至，华发星星添几。思往事潸然出涕。我自多愁泪洗面，问天公何苦愁如此。下一夜，霖铃雨。声声滴碎惊秋耳。助凄凉三年客舍，故乡千里。白首冯郎休说恨，尚对孺人稚子。恨莫恨别离生死。不信愁人愁不寐，但愁魂缭绕残灯里。听漏点，三更起。
贺新郎|但觉行舟款。孤负这满江春景，愁思怎换。雨落篷窗如泪点，只听声声如贯。却一任凄风为伴。遥看乡村扉半启，碧烟痕想是人炊膳。斜照里，柳堤畔。琼山望尽音仍断。到晚来残灯消焰，衷情更绊。便入罗帏难熟睡，倚枕儿名低唤。见初晓彩霞色焕。甫解征帆增百感，奈悲肠有似轮旋转。膝下冷，我心乱。
贺新郎|曳径峰头住。看天南苍烟平草，浊云塞路。季子西风渺不在，盘古秋春如故。但从来几人迷误。霍霍刀兵挥大块，笑李斯空有穿天弩。到终了，射一兔。孔丘不过一迂腐。只河边如斯逝者，得成一语。自任蟪蛄欣朝夕，一丈悲他彭祖。说信陵不如看土。一旦山鸡为凤叫，赶茫茫满地肉尸走。嗟沮溺，正耕渡。
贺新郎|骀荡春如醉。踏东华软红十丈，随他赵李。前路茫茫何所似，闷海难寻边际。得新句佳名黔寄。闻道东山堪蹑屐，须磨崖泼墨惊时辈。频置酒，群公喜。天南地北人同悴。叹婆娑潘郎鬓影，经霜先敝。三世金环谁认取，顾况中情难巳。彼达者延陵季子。槐绿垂垂侵麦秀，动归心一片明湖水。长太息，吾衰矣。
贺新郎|匹马钟山路。怅年来只解，邮亭送人归去。季子貂裘尘渐满，犹是区区羁旅。谩空有剑锋如故。髀肉未消仪舌在，向樽前莫洒英雄泪。鞭未动，酒频举。西风乱叶长安树。叹离离荒宫废苑，几番禾黍。云栈萦纡今平步，休说襄淮乐土。但衮衮江涛东注。世上岂无高卧者，奈草庐烟锁无人顾。笺此恨，付金缕。
贺新郎|独坐长秋夜。有孤愁破空而至，疾如阵马。缭乱中心听不得，莽雨一天休泻。更谁语篱边床下？卅载刑天干戚舞，被二三落叶惊飞罢。谁果是英雄者？怀壶小酌凄然也，引无数狂朋怪侣，争来旧话。剪剪眸光汪碧水，一色藕裙罗帕。算一例竹篮水打。明日天涯摇落尽，剩西风旷荡苍茫野。从此去，天地罅。
贺新郎|心事知谁许。政吾曹摛辞弄翰，邀凉蠲暑。节物于人俱可喜，今夕渠偏媚妩。笑曝腹书生风度。河鼓天孙非世俗，纵惊云急雨休轻诉。忆倾盖，便如故。良辰欢意宽离绪。称仙家瑶台缥缈，霓裳掀举。应想尘寰空怅望，月路谁曾隔阻。是处有绮窗朱户。我爱五湖烟水阔，待扁舟，寻到支机处。访婺女，共媭女。
贺新郎|何处春风面，画图中云鬟◆鬌，羽衣轻软。只有游魂招不得，难写寸心幽怨。丝不尽春蚕在茧。离合神光空有梦，梦高唐路杳情无限。阳台女，更谁见。珊珊月下来何晚。是耶非如闻怨曲，凤箫象管。公子凭虚卿薄命，对影徒增浩叹。好事者新词题满。倩倩真真呼不应，惹相思海上三山远。人间事，本如幻。
贺新郎|祖德吾能说。忆当年归耕谷口，浇瓜刈葛。种得梅花三十本，岁岁早春香雪。封老干斑斓藓发。花里三间参佐屋，士龙居独傍东偏月。最窈窕，又明瑟。音容十载泉台别。竟无端破檐霜漏，坏墙风合。手缚把茅聊葺补，作苦全凭筋骨。要世守门枢不绝。莫到儿曹抛掷易，学人家驴券轻书铁。南村宅，竟瓜裂。
贺新郎|衮衮登台阁。问诸公谁讲谁明，诗书礼乐。前日毕星光焰里，有一濂渠伊洛。被翠玉江山占却。天下国家多少事，好人才半刺东南角。当路者，欠商确。寿杯端拜深深酌。把寻常祝颂芜词，一时删削。引饮莱公同鼎轴，共定澶渊一著。二百载无人能学。文简毕公真事业，非先生之托谁之托。龟鹤舞，蛟龙跃。
贺新郎|已拼今生了。又无端一竿秋水，愁丝偷袅。历劫难消杉湖梦，梦倚朱楼尘表。都不似旧时轻窕。赋笔琴心同冷落，算只余山色依然好。问旧约，误多少。词人例合飘零老。哪堪他江关萧瑟，还伤行潦。儿女风云消息尽，悔说欢场草草。休更道公无自恼。一抹斜阳依旧在，怕恹恹染遍舆图稿。闲涕泪，挥应皂。
贺新郎|自顾卑栖翼。似沧洲白鸟悠悠，静依拳石。聊寄一梯云木表，俯视霁虹千尺。乐江上山间声色。镜样清流环样绕，笑赐湖一曲夸唐敕。尘外趣，有谁识。飞来妙墨痕犹湿。走盘珠流出，不火食人胸膈。三叹阳春知和寡，但觉光生虚室。何处觅，倚歌箫客。他日玉林来得否，待平分风月供吟笔。添一友，共闲逸。
贺新郎|又是十年去。叹十年韶华如故，鬓丝非故。蓦地风涛淹绿野，惊起鱼龙无数。对锦陌铜驼不语。半碎金瓯还待补，愧深衣皂帽春申浦。望钟阜，空怀古。扪天梦里无凭据。且安排藏山之业，日亲蟫蠹。半亩梅边一溪水，此计因循已误。怕斜照渐昏江树。扶竹闲吟归去也，又烟云杳渺知何处。浮一艇，逐鸥鹭。
贺新郎|回首江城罅。忆前宵故人相聚，绿醅红鲊。今日我行君昨去，风急江帆如射。想已到寄奴山下。劳顿长途谁似我，对风雨落日心尤怕。又不见，冰轮挂。淙淙只听流澌泻。隔疏林数家灯火，荧然如画。错愕村童惊问讯，何处官人系马。鞭指向篱门乱打。鸡黍农家烦欸洽，讵疑余亦是轻肥者。聊偃息，茅堪藉。
贺新郎|合是诗人未？似当年剑门道上，雨斜风细。捡点青衫尘兼酒，总是远游情味。便蓦地相逢故侣。世上风涛安足问？正高吟万里生奇气。深巷月，尚如水。少年杜牧伤春泪，待凭栏从头拭尽，共君一醉。闻道江流千尺下，时见精灵来去。今古事，由他千虑。行路读书闲插菊，望遥山对起青如髻。长相忆，为君誓。
贺新郎|一睡中山觉。醉刘伶荷锄埋我，请公无吊。名士眼前尘污面，且向夜台笑倒。原不算，聪明误了。呕出心肝拼死殉，是何人手段伸长爪。归去矣，玉楼召。可怜笔阵千人扫。奈何他古今常例，词场纱帽。传与不传原偶耳，传者岂皆绝调。只达士付之一笑。如此奇才偏抹煞，想天涯埋没知多少。布衣耳，有谁晓。
贺新郎|旧事凭谁诉。记锦宫初试浓妆，前身天女。玉辇行春娇侍夜，浴殿温泉轻注。一点点猩红啼吐。绣屋篝香春睡足，细温存，怕遣惊风雨。春梦散，黯凝伫。韶华寂寞今何许。想故宫柳亦凝愁，倚栏停舞。欲趁啼鹃归月下，可奈川回山阻。倩万里鹄来衔子。工部无诗虽结恨，道无香更恨痴人语。拌绝艳，付黄土。
贺新郎|久向闲边著。对沧江烟轻日淡，雨疏云薄。一片闲心无人会，独倚团团羊角。便舍瑟铿然而作。容室中间分明见，暮鸢飞不尽天空阔。青山外，断霞末。看来此意无今昨。都不论穷通得失，镇长和乐。此道舒之弥八极，卷却不盈一握。但长把根基恢拓。将相时来皆可做，似君家祖烈弥关洛。康国步，整戎略。
贺新郎|转眼秋风再。更望这萧森绿树，终朝相待。蝶舞花飞频戏扑，桂子飘香已快。况连日金霞灿彩。翘首问天天不语，一霎时神往层霄外。仙迹杳，究何在。深衙宴处真无奈。最堪嗟红尘碌碌，那年了债。人说光阴嫌太速，我道流光难耐。只剩得悲肠莫解。绮丽繁华难遣兴，望蓬莱亦念儿心戴。欲抛弃，发深慨。
贺新郎|双鬓萧骚卷。金台侧旅魂空飏，病魔难遣。只立低徊形共影，况是烛花垂泫。提别绪春蚕蒙茧。开箧鲛绢浑似锦，裹相思珠泪成深浅。离恨锁，眉难展。五陵年少都通显。叹狂生胡琴击碎，唾壶敲扁。昨夜邯郸曾入梦，惊断寺门荒犬。犊鼻裤何时其免。饱杀侏儒臣饿死，怪秦皇不尽烧坟典。肠欲断，西风剪。
贺新郎|未必能齐备。尽搜罗轻描淡写，个侬心事。休道葫芦依样画，也要分门别类。更几页体裁由自。翻笑年来偷懒过，算馀将诗本还兼此。闲翻阅，逸情寄。近时花样精无比。细商量孰宜缟素，孰宜红紫。百四十篇篇错落，同伴借来描刺。只莫个墨浓过纸。娇女他年如学绣，好教渠拈笔从头试。钩勒处，尚牢记。
贺新郎|令节穷愁里。念先人生儿不孝，他乡留滞。风雪打窗寒彻骨，冰结秦淮之水。自昨岁移居住此。三十诸生成底用，赚虚名浪说攻经史。捧卮酒，泪痕滓。家声科第从来美。叹颠狂齐竽难合，胡琴空碎。数亩田园生计好，又把膏腴轻弃。应愧煞谷贻孙子。倘博将来椎牛祭，总难酬罔极恩深矣。也略解，此时耻。
贺新郎|不愧英雄后。俯澄波翩然长逝，贞魂谁偶。当日风波悲父子，三字狱成何有。叹恨海终难填就。殉国纵非儿女事，抱银瓶竟向泉台走。眢井畔，漫回首。援U肯学韩家妇，便江山烽烟顿息，奇冤莫剖。一样赵家干净土，赢得芳名长久。看鸳甃苔痕如绣。环佩归来潭影静，早月华流照常如旧。怀古恨，酹杯酒。
贺新郎|赋就梧宫未。镇销凝刺桐庭院，嫩寒如水。中有悲秋湖海客，梦与碧云无际。把一段湘魂唤起。回首西园芳宴杳，怪金尊早换炎凉味。人正在，瘦蕉底。镜鸾昨夜微尘翳。算输他珧窗旧扇，伴侬憔悴。知否江南歌白纻，落叶长干十里。写半幅吴笺悄寄。听遍霜钟初入定，道而今不恨秋声矣。应冷尽，惜花意。
贺新郎|燕子归来又。斗轻寒廉纤细雨，清明时候。绿遍阶前芳草色，妆点韶华依旧。更消得几回僝僽。绿暗红稀春渐老，恐凄凉花也如人瘦。只愁系，万丝柳。琐窗一缕香消后。梦初醒这番憔悴，非关病酒。别有伤心无限意，试问东风知否。怎吹去眉间颦皱。记得当年弹指处，到而今泪点盈衫袖。思往事，怕回首。
贺新郎|门外天涯路。憩香骢绿沈小院，艳宵初曙。草长红心江南岸，一片歌尘乍度。甚粉约脂期都误。但骂东风真无赖，送侬归不送愁归去。空望断，凤城树。年来春梦浑无据。又悤悤旗亭折柳，三生萍絮。宝瑟弦僵瑶情冷，漫把孤怀浪诉。怕少个周郎能顾。只道芳颜须珍重，料人间尚有相逢处。抵多少，断肠句。
贺新郎|不尽奔涛去。剩此闲萦回几曲，白沙清渚。王浚楼船今谁是，佳节偏夸竞渡。望直北烽烟高处。压阵寒云飞霹雳，杂呼声动地催笳鼓。我亦欲，起宵舞。书生历尽崎岖路。恨终童长缨未系，四方残虏。恩怨喁喁相尔汝，羞作筝琶细语。想泪滴更无干土。洪范遗编分明在，问询谋龟筮皆从否。三尺剑，为君举。
贺新郎|帘卷东风冷。正花前莺声渐涩，半凋红影。花外愔愔藏楚弄，玉手明徽相映。仿佛写熙春丽景。忽作清商翻怨调，似秋空朔雁飞无定。沙塞迥，夜霜警。一时四座无言静。敛丝桐逡巡再拜，细陈萍梗。憔悴朱颜今已矣，梦断红楼金井。更那望知音倾听。柳絮浮云根蒂杳，枉娇痴阅尽繁华境。诉往事，意悲哽。
贺新郎|垂柳才堪织。早客里轻尘庭户，暗抛寒食。试去凭高抬望眼，芳草远连天碧。正旅思黯然难释。消息而今凭谁问，赖年时候雁曾相识。吴楚地，东南坼。凄凉怕听临风笛。似湘灵一曲，暮猿啼急。惆怅儿时游钓处，满地干戈狼藉。负多少故国春色。杜宇催归声声苦，奈蹉跎归计终虚掷。且呼酒，醉吟席。
贺新郎|读罢临妆句。宛相逢一奁清影，两弯眉妩。机杼羹汤供妇职，还把东花录取。更静好瑟琴同御。吟得新诗成卷贴，向东君未肯轻流露。人静后方倾吐。云飞树啸惊人语。最堪怜零环碎佩，不能完聚。空际昙花才一现，月冷断魂何处。料已趁天风归去。留得数行遗墨在，付多情奉倩伤心补。才与德超千古。
贺新郎|倚枕听音带。觉一生，人欠欠人，难清宿债。二分疏狂七分懒，话说微时管仲，尚有一分惫赖。叹息行行行愈远，远臻黑土流沙外。更十倍，昭君塞。秋娘老去尘缘在。抱琵琶，太古城秋，登场还再。人世风波原叵测，莫问去留成败。但投袂，还他一快。箫鼓喧喧呼利是，众生徒，黯黯思龙太。向北天，将年拜。
贺新郎|节序真嫌短。早闲园好花开尽，绿阴都满。记得清明游赏日，芍药阑边低看。笑出土红芽尚浅。把酒重来将隔月，惊一枝已待临风绽。春去也，浑如箭。浮生瞬息何须算。忆髫年从亲至此，荷衣出见。座客惟公青鬓好，人比黑头王掾。讵今日白于垂练。漫撚银髭伤老大，便儿童，夙昔今都变。也一半，颠毛换。
贺新郎|写得乌丝烂。向旗亭寻行数墨，澹欢浓怨。笺上是秋还是泪，总觉模糊难辨。有湘雨楼词几卷。秀句偏多飘泊响，听江湖一个张孤雁。也合做，玉田伴。相思欲寄青瑶案。怕年来四愁平子，赋情都倦。儗把诸贤重唤起，多少金荃兰畹。道自古才名不贱。酒梦京华凉易醒，悄鬘天已作枯禅观。应念我，发三叹。
贺新郎|谁在花间语。是枝头黄鸟多情，婉留人去。最恼兹依依杨柳，迎送画桥归路。无可奈何离诗侣。骊唱一声歌去也，但纷纷走马随飞絮。对斜阳，白云暮。漪园毕竟桃源处。尚依然桥护红阑，峰回绿树。难得重来游钓地，今日相逢旧雨。到止舫行行且住。夺席联吟诗意足，呼奚童收拾锦囊句。兴将尽，敛茶具。
贺新郎|晚雨催清节。又秋来明蟾泻水，清螺映发。世事烟云时起灭，过眼一场轩豁。尽付与词人称杰。莫倚清愁吟蟋蟀，尚新凉冉有秋风热。残稿在，暂教撇。筝琶耳净声如裂。陡边城云间笛起，玉关飞雪。缨系贤王君试请，此际金瓯无缺。待缆辔澄清堪说。亭上将军逢醉尉，问何人能识真痴绝。君不见，惊湍咽。
贺新郎|满泛觥船酒。尽占断沉沉街鼓，当筵红豆。东阁观梅诗兴好，更擅才华八斗。恰逢着小春时候。回首兰亭风日美，念书从宛委山中授。钱一个。今何有。霜摧宣武门前柳。看多少邹枚词客，征车辐辏。咸向纱橱听玉笛，急管哀弦徐奏。只当日庐陵堪偶。白练裙拖鹅换字，爱使君醉染霜毫透。谁不羡，会稽守。
贺新郎|此问谁能语。是光阴弃汝，是汝弃光阴去。弹指中秋才几日，早又重阳风雨。天未许流年暂住。评遍前朝无限事，只美人迟暮英雄误。才一笑，分今古。青山应料知其故。尽年年入冬才睡，春回又寤。明月高寒江水碧，都与乾坤为主。算人便从头铸错。哀乐相寻凭播弄，纵灵超万物终何补。谁曾见，乘风举。
贺新郎|掷笔千花放。觉差强杜陵野老，白头唫望。毕竟友人无上寿，几个修罗身量。累吾辈替他悲怅。三十年华尘与土，算难将两字才名葬。风月夜，古魂荡。还君位业琼楼上。劝从今鬓丝珍重，莫添愁况。一种悲秋兼病雨，怕是神仙通恙。天尽处白杨如巷。卖履分香都气尽，便英雄也到西陵帐。秋坟句，听来响。
贺新郎|薄暝云翻墨。怪眉头惯将愁酿，与天同色。愁在阑干春尽处，满院杨花如雪。带一缕鹃魂飞越。香篆双烟原一气，拨炉灰怎没些儿热。灯蕊并，为谁结。姮娥自古圆还缺。况人生百年厮守，例须长别。不分游丝偏系命，辟谷仙缘未绝。也挨到黄梅时节。老说忘情情转重，算鸳鸯折散头都白。心上泪，暗凄咽。
贺新郎|又见年年雪。水浮桥南岸幽处，周遭森列。横碧轩中空旧话，独钓寒江愁绝。更一段冰霜高洁。忽得两篇强健曲，倚回风洒急凭谁说。嗟巩洛，乃闽浙。何当醉酒扬雄宅。问避人避地，其如楚之舆接。览德已而歌凤去，千仞辉翔难蹑。我和句却愁狂辄。折尽梅花伤岁暮，□撒盐起絮分才劣。鸡犬静，涧篱闭。
贺新郎|画里添呜咽。记茫茫几番欢聚，几番离别。十数年来浑似梦，愁绪那堪细说。剩幼女情怀难割。何事天公耽播弄，起寒灰滚滚都成劫。盈串泪，向空滴。孤坟母子遥相接。最凄凉荒烟细雨，白杨萧瑟。料得泉台长夜里，不省伤心欲绝。早悟彻红尘完缺。一笑拈花芳草地，算今生疑案先归结。回首处，暮云合。
贺新郎|莫笑刘郎老。老刘郎平生，不是山林怀抱。梦里风云翻海岳，觉后狂歌坠帽。叹几度荒鸡误晓。天际晴云开五色，纵今年意气犹年少。机事远，有时到。凯歌檄笔凭谁道。对村中一溪流水，半林斜照。赖有可人堪话旧，时共掀髯绝倒。也来问衮衣茸帽。聊且问天占百岁，看乾坤此事如何了。肠断处，春城草。
贺新郎|憔悴荒村驿。对空庭茅檐土壁，旅愁千叠。倦倚单衾怀往事，心比乱丝还结。恨迢迢玉京遥隔。羁此异乡如断梗，望白云渺渺思亲切。何日里，慰离别。飘零心绪同谁说。算只有孤灯素影，天边皓月。弹指悲欢离舍事，又是几回圆缺。这凄凉似鹃啼血。千古蛾眉磨折恨，待从头细告蟾宫魄。瑶阙远，楚天阔。
贺新郎|月绽浮云里。未须臾长风扫荡，碧空如水。谁在冰壶玉界上，眇视征蛮战蚁。便弃掷尘寰脱屣。𫄨葛清冷紧袖冷，露华浓暗袭人肌理。和酷暑，争些气。谯楼漏转三更二。夜沈沈经星纬宿，换垣移市。万籁渐生秋意思，时节那堪屈指。奈投老未酬归计。矫首高天天不应，忽林梢睡鹊惊飞起。同一梦，我与尔。
贺新郎|熨遍弹棋局。掩重门宫香慢炷，贡茶先熟。几日蔷薇开作雪，风定落红簌簌。更粉蝶杨花相逐。团扇裌衣都换了，渐西墙猫笋看成竹。闲徙倚，画栏曲。一生消受聪明福。话家常三条衲袄，两餐斋粥。偶仿张颠春草意，漫写羊裙几幅。早将近薰风梅溽。教换小红蛮格子，剪纹纱一段潇湘绿。庄与老，任研读。
贺新郎|一夜观星堕。步珊珊碧空飞下，水仙花朵。名将儒风从来少，况有雏凰亲课。喜娇小才偏胜左。砚匣琉璃随身抱，拂红笺吟尽书窗火。九天外，落珠唾。凝妆镇日临池坐。好清闲，书禅画圣，香名早播。始信大家声调别，福慧它年谁过。觉展卷自惭形涴。侬是人间伤心者，怕郊寒岛瘦诗难可。拈此阙，代酬和。
贺新郎|老景如斯也，亘鱼天红绡万匹，日光穿射。倒影园池成金碧，小李将军图画。别铸出锦官台榭。几点雨声吹散绮，又何人掷杖虹桥挂。浑误在，赤城下。伤高心事当初夏。记前番醉波微晕，离觞亲把。人面端相朱颜改，定子当筵谁话。还寄赠秋云罗帕。江上烟波山外树，甚诗情只向黄昏写。空盼到，月明夜。
贺新郎|曾授茅山记。共当年二百七十，又三甲子。昨上云台占云物，占得景风南至。又恰是封侯千岁。行遍神州河洛外，早归来庭下槐阴翠。春万户，共生意。溪翁图是参同契。想金丹圆成功行，活人相似。顾我尊前歌赤壁，生子当如此耳。笑华发东坡年几。弟不如人今老矣，看龙头霄汉雌龙尾。呼白石，为公起。
贺新郎|最恨秦淮柳。甚今朝征衫才脱，离筵还又。和露一枝风里折，送客秋阳亭堠。计归路鸳鸯湖口。几幅蒲帆穿疏雨，柁楼人背指黄花瘦。兰陵过，且沽酒。昔游历历频回首。忆西窗醉底征歌，烛悬红豆。一自短车辞日下，共尔鞭丝前后。都不似这番挥手。惹起闲愁浑如絮，问轻鸿后夜能传否。竹垞竹，待君久。
贺新郎|艳绝新春夜，有名花，有风有月，供君潇洒。暗里铜龙声自数，才道晚妆初卸。看红袖，锦袍低亚，羡说神仙新眷属，笑几回，猜想今番乍，梦中语，醒还讶。妆成待把双蛾画，幸书生，一枝斑管，香萦兰麝。眼底闲情心内事，昨夜酒阑镫灺，要全向，羞颦细写。为语小鬟偷看处，莫怪他，两意温存也，事有甚，画眉者。
贺新郎|十日狂风雨。扫园林红香万点，送春归去。独有荼开未到，留得一分春住。早杨柳趁晴飞絮。可奈暖埃欺昼永，试薄罗衫子轻如雾。惊旧恨，到眉宇。东风台榭知何处。问燕莺如今，尚有春光几许。可叹一年游赏倦，放得无情露醑。为唤取扇歌裙舞。乞得风光还两眼，待为君满把金杯举。扶醉玉，伴挥麈。
贺新郎|撒手归穹岱。猛回头椿庭隐约，琼楼槛外。引动离情悲萦目，只得佯佯不睐。早满腹伤心低黛。欲向瑶池消瘴浊，忽氤氲绕户仙云霭。神异处，费人解。曾言岛主归班快。怎情牵纷然扰攘，桑田沧海。更看清瓶能济世，折得杨枝遍洒。想天上孺心常在。梦入萱闱频慰藉，每乘风栩栩庭前彩。拨尘雾，娱亲迈。
贺新郎|两地同凄望。碧沈沈夜天如水，泪丝风飏。沧海飘零同命鸟，三匝南枝谁向。剩促柱危弦孤唱。梦里风沙迷马迹，料平生未识金微状。缚裤褶，会相访。羁魂拚逐飙轮荡。尽看取聚蚊幻阵，挂蛇疑象。零落沾衣琼宇晓，北落南河辉朗。报凤翥鸾翔催上。第一春风眉黛影，甚新来蹙损天人相。荷镜暗，柳丝漾。
贺新郎|瘦马还相识。又驮来清霜古道，乱烟斜日。马上征衣西风冷，欲控青丝无力。细认取个人颜色。除却眉棱些儿地，早平生英气都消失。鞭指处，古城黑。年时湖海伤飘泊。好金陵山温水腻。久违游屐，是度重来山灵笑，风景何曾异昔。只何事独成凄抑。一把柳丝垂垂老，向渔阳集里愁难拾。襟上泪，不须拭。
贺新郎|犹忆柯园醉。正词场敲壶戛瑟，共称三李。最后相逢把君手，灯火天街烟际。怅别久鸿书谁寄。白袷吟商来木末，问春游句觅周秦辈。凭付与，想应喜。护花铃下莺声悴。是城边红楼渐冷，锦鞯初敝。绿遍江南相思草，查鲍清狂而已。又疏雨乡园梅子。舞竹歌桃人自倦，语归情沽酒鸳鸯水。更明月，满船矣。
贺新郎|几处轻寒过？往看时这般冷漠，这般如我。吹淡丁香三五树，脉脉纤纤可可。更吹得馀思渐叵。零落半庭青紫色，此缘由煞是难描个。虽欲说倩谁和？相随寂寂忘真果。百年心纵然倦怠，纵然翻簸。依旧与风痴缠著，飞越来生了么？怕只怕来生踏破。难见今生然诺者，不堪于上下无情锁。任一世，堕中堕。
贺新郎|犹是梁间语。记来时绿波对掠，红帘双舞。阅历光阴香垒外，无限落花飞絮。又早被凉秋催去。雨细风斜都别意，只依依尚为缠红缕。重相见，定何许。茫茫云海无边路。闻乌衣往来何处，是伊家住。一半年华抛客里，底事这般辛苦。且喜得相随伴侣。差比人间离别少，便天涯地角长相聚。书付尔，莫传误。
贺新郎|喜遇元正节。想会合贞元，挺生材杰。曾仗雕戈提虎旅，荡扫狼烟灰灭。问旧将谁优谁劣。七十年来勋业遂，置阴符却访还丹诀。庆初度，华筵设。萧萧两鬓飞晴雪。看膝前桂枝秀颖，兰芽香茁。冠盖盈庭丝管沸。银瓮椒花酒冽。更休问乌圆兔缺。但祝年年春不老，比乔松晚翠根盘铁。奏一调，长生阕。
贺新郎|赤壁之游乐。但古今风清月白，更无坡作。矫首中洲公何许，共我横江孤鹤。把手笑孙刘寂寞。颇有使君如今否，看青山似我多前却。几见我伴清酌。江心旧岂非城郭。抚千年桑田海水，神游非昨。对影三人成六客，更倚归舟夜泊。尚听得江城愁角。渺渺美人兮南浦，耿余怀感泪伤离索。天正北，绕飞鹊。
贺新郎|月冷霜袍拥。见一枝年华又晚，粉愁香冻。云隔溪桥人不度，的皪春心未纵。清影怕寒波摇动。更没纤毫尘俗态，倚高情预得春风宠。沈冻蝶，挂么凤。一杯正要吴姬捧。想见那柔酥弄白，暗香偷送。回首罗浮今在否，寂寞烟迷翠拢。又争奈桓伊三弄。开遍西湖春意烂，算群花正作江山梦。吟思怯，暮云重。
贺新郎|酒戒真抛矣。醉残年佳人锦瑟，又逢春始。万事同归修蛇壑，满眼云愁海思。奈芒角空肠突起。看尽偃师鱼龙幻，恼君王枉费秋波媚。邢与尹，定谁丽。柳条西北重帘蔽。斗蛾眉偏工捭阖，簸钱堂里。吕姥萧娘成劲敌，也算弥天凿齿。待写入稗官青史。梦宿花丛迷离语，似花间端已还廷己。妆面好，泪难洗。
贺新郎|飞诏从天下。道中朝名流欲尽，君王思贾。时事祗今堪痛哭，未可徐徐俟驾。好著手扶将宗社。多少法筵龙象众，听灵山属付些儿话。千百世，要传写。子方行矣乘骢马。又送他江南太史，去游毡厦。老我伴身惟有影，倚遍风轩月榭。怅玉手何时重把。君向柳边花底问，看贞元朝士谁存者。桃满观，几开谢。
贺新郎|蓦地逢今雨。喜相过滔滔绪论，剧谈何絮。铅椠丹青曾不辍，知有长恩守护。但尔雅虫鱼勤注。历劫更番增浩叹，鼓鼙声何处寻蛙怒。诗史在，寸心苦。离忧漫向镫前诉。雏凤来清音正脆，替支门户。卖赋金多供菽水，酬得先生嗜古。讶呕出心肝如许。海水天风琴韵彻，刺船来好向知音鼓。香瓣爇，袅烟缕。
贺新郎|大地茫茫雪。拓危寒自盘古下，到今未绝。何事孤飘来片石，堕入荒荒之劫？石心里一丝奇热。巨痛狂悲经尽了，更谁来拾汝冰凉骨。僧疮U，道蹩躠。一枝绛草红如血。拼煎熬相濡能共，几多岁月。万片桃花风正起，吹向天头海末。问天海竟何所别。同此漫漫长雪里，遍乾坤只有苍茫白。我立在，苍茫侧。
贺新郎|溅纸辛酸泪。历龙荒万重冰雪，苍凉阅世。怀袖低回逾五载，一片至情文字。矢然诺不渝终始。风义感人能泣下，仗知音侧帽家公子。看属国，生还矣。归来京洛衔悲喜。款深关明灯把酒，飘零残句。剩有贯华诗阁在，倒影梁溪秋水。吊裙屐登临胜地。多少才人同末路，起九原随会论知己。抵一部，兴亡史。
贺新郎|城上融春雪。又长安芳华如海，哀鸣万玉。记否太平前度事，涌起岿然双阙。有燕燕飞来能说。试展青松红杏卷，好江山谁竟酣眠足。相望冷，辽阳月。当年节度今何属。炯双眸九关无备，此心难赎。环佩可归春草外，无数南枝乌鹊。忍故国相忘吴越。一片长城苍莽碎，向中兴未是闲疆域。看使者，皇华续。
贺新郎|此别情何限。最关情一林醒石，重湖宾雁。几度南楼携手上，十二阑干凭暖。肯容我樽前疏散。底事匆匆催人去，黯西风别恨千千万。截不断，整仍乱。三年瞥忽如飞电。记从前心情双亮，意词交刬。千古黎苏登临意，人道于今重见。又分付水流冰泮。满腹馀疑今谁问，上牛头净拭乾坤眼。聊尔耳，恐不免。
贺新郎|素手停针罅。厌听人铺张中馈，啜鲜羹鲊。恨不南山随李广，试著短衣骑射。喜此日真归麾下。不数前朝秦U辈，便吴宫教战谁曾怕。磨匕首，腰横挂。更无滴泪临岐洒。尽抛将脂奁粉合，两眉休画。风掣红旗行肃肃，静里温闻班马。号令急军中鼓打。直向黄河边头去，笑木兰枉替耶征者。歌送汝，一樽藉。
贺新郎|云淡西风冽。望明陵，疏林古道，苍山残雪。灵谷深松藏寺院，几树红梅翠柏。登宝塔重重叠叠。塔里暗中携素手，似寻常笑对同游客。风流惯，不羞怯。停歌罢舞深深夜。作伴归，三更共语，小楼沉寂。倦坐灯前还不去，脉脉柔情难说。看粉颊娇红欲滴，我无窃玉偷香胆，却开门推出西厢月。空想念，真痴绝。
贺新郎|此曲凭君答。记当时，咳珠唾玉，风姿飒飒。十二年霜侵蚀处，夫子双眉似八？随口剩，葵花闲U？欲待敲门寻故友，恐灰堆久冷徐孺榻。苟如此，酒先罚。平生最羡摘星侠。论轻功，醉中悟得，凌波妙法。赶海超山犹自可，快意风生吾胁。已差近，时间步伐。到得君家须未晚，料开门颠倒拖鞋趿。容再等，眼稍眨。
贺新郎|黄土埋金粉。想吴宫何异南柯，欢场俄顷。断送江山嚬笑里，梧叶秋深风紧。更谁问屧廊香径。过眼烟花原幻迹，现花身身后还留影。依旧是，娇如病。当时占断繁华境。一任取歌酣舞倦，君王醉领。生怕春宵容易度，多少迷离光景。竟付与五湖萍梗。听到子规凄绝处，感沧桑千载芳魂冷。唤不得，红颜醒。
贺新郎|昨岁兼今岁。算他乡两人相聚，欢如兄弟。一夕兰舟俄送别，锦缆何人能系。嘱君去此行须记。莫倚故园琴瑟好，便天涯轻把埙篪弃。书亟趁，春潮寄。香奁讵惜千金费。却途经广陵市上，旧饶珠翠。明镜盘龙天下少，可爱新磨似水。归照见玉容尤喜。路过西泠逢越女，更买他十幅缭绫腻。合欢被，宜先制。
贺新郎|说著成凄楚。正尘飞岷峨滟滪，兔嗥狐舞。颇牧禁中留不住，弹压征西幕府。便一舸月汀烟渚。四塞三关天样险，问何人自辟鼪鼯路。成败事，几今古。荼芍药春将暮。最无情飘零柳絮，搅人离绪。屈指秋风吹雁信，应忆西湖夜雨。谩岁月消磨如许。上下四方男子志，肯临歧昵昵儿曹语。呼大白，为君举。
贺新郎|浩浩恢台夏。荡归心楚江晴涨，朝宗东下。手种樱花三百树，准备春红娅姹。照明岁初颜尊斝。贱子平生丘壑兴，要长康遍著诸公画。霜鬓点，颊毫借。数峰清峭山无价。漫相笑回旋地小，舞衣狼藉。叔子底如铜雀妓，绝倒会稽颠傻。付清簟疏帘棋罢。澹澹长空孤鸟没，渺皖公仙去周郎霸。千载上，几人也。
贺新郎|盼断银河渡。料不同寒泉照影，凯风之母。莫以孤鸾疑妾命，羼入一三九五。将曲曲文昌重数。何日爷娘成九鸟，向梅边桑下鸠呼妇。郎采艾，病当愈。长生殿里衷情诉。睨秋星杨家妹子，八姨休妒。邓尉山中侬故里，记得山塘孰路。问四覆三翻何苦。拟共二郎游五岳，把牙牌砌作相思谱。星岩下，伴郎住。
贺新郎|最是关心处，算年年重阳时节，凄风苦雨。一自三秋分雁字，忍把茱萸重数。便剪纸招魂来否。寂寞夜台尘土隔，问黄泉可有悲凉句。参不破，幽明路。眼前事事添愁绪。况天边几行征雁，雁声凄楚。触景伤情双泪落，不道此生难聚。更不道梦魂无据。转眼红颜成白骨，冷清清一片埋愁土。惟此恨，足千古。
贺新郎|一笑从君语，把平生交游检点，可曾辜负。今夕深情知多少，已入酒边豪句。浑不省故人酸苦。蓦起持樽齐斟满，唤干杯顿把吟怀污。难再饮，莫分付。龙沙梦觉还沧海，绝怜君去留无定，北燕南楚。我亦青春嗟迟暮，棘手微髭漫抚。只痛骂古人书误。歌哭未妨惊邻座，但傞傞狂态君当恕。持白眼，泪如注。
贺新郎|且把残书卷。与周郎谈兵顾曲，欢场同遣。当日小乔重见否？热泪有情堪泫。今古事纷如攒茧。年少雄姿英发甚，笑紫囊高屐风流浅。骐骥足，过都展。尊公好句青溪显。傍红桥岸连花动，石流潮扁。归去中林偕啸傲，冷眼乞怜摇犬。恐避贵延之难免。爱汝新篇真◇兀，最正而葩藻奇而典。松下庆，坐深剪。
贺新郎|一掬伤心泪。印啼痕旧红衫子，洗多红退。唱断夕阳芳草句，转眼行云流水。静夜向金仙忏悔。却怪火中莲不死，上乘禅悟到虚空碎。戒生定，定生慧。望秋蒲柳根同脆。再休题女媭有恨，灵均非醉。冠盖京华看衮衮，知否才人憔悴。只满纸歌吟山鬼。五字长城诗格老，子言愁我怕愁城垒。正明月屋梁坠。
贺新郎|帝子花消歇。莽南天，蛮烟春瘴，杜鹃凄绝。从古流离家国事，偏惹鸾U凤泣。只难望将军死贼。汉腊存亡天一角，数降王谱系羞从逆。还夺我，女儿节。忠魂碧汉旌幢立。猛回头残山拱木，血藏凝碧。种界灵魂儿女共，埋玉埋名可惜。厮守著茅庵半壁。后死馀生丁末日，一蒲团了却氤氲牒。亡国恨，永难灭。
贺新郎|云酿春阴重。念吟边调筝人远，月华飞动。一片江山弹歇指，对冷梅花无梦。是十载情怀凄送。付与新词教修谱，够伤心按到红弦冻。长剩有，飘零共。鸣空旋起丹山凤。佩参差群峰翼底，千潮明涌。拨尽江关萧瑟感，让我碧桐新种。还怕写几声沉痛。还诉悲歌等身在，感遥天曼听才灵拱。山竹裂，声初纵。
贺新郎|休信刘伶酒。算从来蜉蝣醯瓮，能抛离否。七尺轮囷肝胆在，那羡印悬如斗。尽饶他数工九九。结了管城文字契，谅孔方只合钱奴守。赋豪士莫低首。胸中盘郁蛟龙走。试遥向云天举臂，海山挥手。薜荔为帷荷作屋，世上庾尘宁受。漫计较虱心鸡口。鸾鹤自冲霄汉远，看人间凡鸟原粗丑。发浩倡气惊牖。
贺新郎|柱杖凌高绝。望千山隐隐，波澜动摇天末。下有白云平远壑，涌起潮头喷雪。浸绝岛孤峰出没。赤县神州何处是，但风烟杳杳迷空阔。呼不见，古人物。碧松枝下青瑶石。举头看长空湛湛，淡琉璃色。上界屋辰多官府，夸父忙鞭日月。任兔走乌飞超忽。宇宙茫茫如许大，百年间何用争优劣。身世事，一毛发。
贺新郎|记折河干柳。甚萧条斜阳古道，暮鸦时候。离恨一肩挑不起，抵死教人禁受。料潭水情浓于酒。叹我身如红豆粒，便枝枝叶叶相思透。清泪湿，眼波溜。与君遥隔天涯久。忆当年红楼夜月，玉箫同奏。旧雨而今云样远，梦也怎生难就。问两地是谁消瘦。寄语加餐须努力，更秋凉珍重双罗袖。愁病撇，解眉皱。
贺新郎|决眦入飞鸟。正江南梅雨初晴，乱山浮晓。凤去台空箫声断，惟有疏林鸦噪。但空锁吴时花草。指点中原青山外，奈征尘迷望愁云绕。佳丽地，谩凝眺。清风助我舒长啸。问其中虚帘曲槛，阅人多少。风景不殊江山在，况是英雄未老。且拚与尊前一笑。欲说前朝兴亡事，唤谪仙来共传清醥。归路晚，月明照。
贺新郎|垂柳扬州驿。甚无端天风吹散，紫鹣双翼。二十四桥重经过，小玉开门不识。经几度江边寒食。骑凤吹箫今何处，向月中独凭红栏立。罗袖冷，泪痕湿。平山残照伤心碧。付白门辛家斑管，染香弹墨。十二碧城红楼峭，楼上双星的的。怅风絮凭谁捉搦。一掬春波惊鸿影，便稽山化土端相觅。休更擪，绿阴笛。
贺新郎|醉赏簪花格。喜词仙流传丽句，殷勤求索。暂息屠龙怀绝技，吾爱吾庐多窄。问俗士可殊裈虱。美誉空华同水月，笑纷纷世论徒坚白。能御万，宜持一。琼楼宴罢无消息。想当年赏麟怨凤，我亦狂客。崔灏题诗谁继唱，搁了缤纷词笔。恨苦雨残英狼藉。日上枝头春睡足，写新声恰为娇娆忆。多少事，付寒汐。
贺新郎|挽住风前柳。问鸱夷当日扁舟，近曾来否。月落潮生无限事，零乱茶烟未久。漫留得莼鲈依旧。可是从来功名误，抚荒祠谁继风流后。今古恨，一搔首。江涵雁影梅花瘦。四无尘雪飞风起，夜窗如昼。万里乾坤清绝处，付与渔翁钓叟。又恰是题诗时候。猛拍阑干呼鸥鹭，道他年我亦垂纶手。飞过我，共尊酒。
贺新郎|梦绕长亭路。甚年年莺飞草长，杂花生树。剩水残山天共老，一种闲情谁与。算往事都无觅处。收拾清愁期浩渺，戒霜寒鹤舞回翔步。云水阔，漫凝伫。兰成萧瑟江关暮。共些时高歌青眼，抗怀今古。回首楼台弹指现，解道婆娑乐土。看皓月长空徐吐。腐鼠功名同一吓，只纵横才气难为主。天莫问，自来去。
贺新郎|突U金仙屋。素秋深长空霁雨，万山如浴。惊破元戎呼小队，来看飞泉喷玉。正晚谷，清镜圆熟。还是紫微初度至，对禅关，自奏长生曲。留杖屦，倚松竹。汉中念远眉休蹙。问擎天拄地，个事只今谁独。看领召环回鹢首，笑把江神要束。任碾破，澄波新绿。去了中兴台辅叶，挂貂蝉莫受风埃触。归绿野，种瑶簌。
贺新郎|风月为佳节。更湖光平铺十里，水晶宫阙。若向孤山邀俗驾，只恐梅花凄咽。有图画天然如揭。好看骚人冰雪句，走龙蛇醉墨成三绝。尘世事，谩如发。真须脚踏层冰滑。倚高寒身疑羽化，水平天阔。目送云边双白鹭，杳杳冲烟出没。□□□□□□□。唤醒儿曹梁甑梦，把逍遥齐物从头说。洗夜光，弄明月。
贺新郎|宦橐书千卷。好楼居看山读画，烟云消遣。造物惟将清福忌，不管西州悲泫。忆缟苎远投椒茧。昨岁梁鸿溪上过，谢登堂拜母交非浅。今古谊，一时展。公才遍历崎岖显。却重围笑谈矢石，射乌题匾。午夜九阍争叩额，散斥狺狺猘犬。都不怪希迁数免。偏喜学陶初愿遂，整芸签悉付琳琅典。硕果尽，痛难剪。
贺新郎|小子生斯载。空感嘅百年曾几，市朝都改。一卷春词千劫后，披故帙尚生新采。看尽是胜时仙宰。休笑昔人吾未见，料昔人见我颐为解。楚吟罢，夙狂在。尘封蜡屐今番倍。早辜负晴郊走马，画桥挑菜。自界乌丝书细字，眼底顿然潇洒。者风月不须钱买。欲上高城倾北斗，怕酒醒客思深于海。怜璅U，寄生蟹。
贺新郎|漏箭侵帘寂。望中庭银河似水，月波无色。暝想空林惊寒鹊，应是故枝重觅。莫负尽天涯消息。冷落齐纨歌尘暗，傍西风容易成疏隔。空检点，唾花碧。危楼罢酒销魂夕。恨如今鸳鸯画就，锦梳难织。待把尊前行云约，分付秋来潮汐。怕依旧蓬山未识。红腊纵馀当年泪，料多情不向人间滴。消瘦影，倩谁忆。
贺新郎|把酒听君语。气扬扬书生怀抱，漫评今古。十载沉冤如梦魇，多少风凄雨苦。覆盆举英风如故。莫道流光霜染鬓，正少年心事闻鸡舞。心动处，志如许。惊雷激荡神州路。几仁人思萦梦绕，国强民富。寄意寒星荃不察，可叹嚣张狐兔。拼九死寻他千度。悔读南华成陈迹，待平生功业从头树。寒夜白，日初曙。
贺新郎|一点阳春小。傍妆台梅梢粉嫩，桃花红透。合卺尊前人笑语，银烛两行红补。云正暖流苏香兽。金屋阿娇元共贮，待玄霜杵就方成偶。□□□，□□□。西园扑蝶春风早。看浮花浪蕊飞尽，娟娟闺秀。柳带菖蒲堪绾结，只绾同心未就。算今夜心都同了。待阙鸳鸯情似海，锦衾温说到鸡声晓。头白也，镇相守。
贺新郎|忧国徒倾酒。痛冬青荒陵万树，块土存否。暂学君平垂帘市，汉运已移威斗。占灵荚爻非用九。猿鹤沙虫难草檄，剩罗纹当作河山守。悲马角叹鹑首。未同玉带燕台走。且就里暗占消息，鹿归谁手。山郭萧条水呜咽，瘴雨蛮烟甘受。凭三寸纵常山口。大节夷齐同致命，笑纷纷首鼠形何丑。悲风飒，桥亭牖。
贺新郎|吾辈今衰也。忆当年偕游诸子，天街跃马。跋扈飞扬惊四座，况有祢衡善骂。同醉酒昭王台下。袒裼高楼呼五白，和悲歌旁若无人者。怀古昔，追风雅。回头万事成飘瓦。况新来友仁凋丧，船馀书画。恻鎗山阳思旧赋，邻笛何堪中夜。算只有穷愁东野。桃叶渡头聊卜筑，问秋娘尚复能妖冶。君不语，泪盈把。
贺新郎|往事休提及。忆当年丝梦牵住，喜欢交集。修到梅花成幻影，肠断芳年锦瑟。况又值蓼莪泣血。十载痴怀谁遣此，冀寻君梦里俱难得。即相见，何曾识。思量容易寻呜咽。到如今妆台久伺，爱情胶结。偏是空花忘不了，吾亦未知何说。只惘惘令人欲绝。尘世偶留真色相，似怜侬愁绪无终极。仔细看，泪如织。
贺新郎|雅有登山癖。觉老来尚可跻攀，浪游蹑屐。险怪嶕峣称雁荡，争秀群山第一。更耸出穹崖千尺。景物深藏长谷里，最上龛，水凿时冲激。UU处，钜□石。地生天作谁能识。睹江山如故，恨无一时人物。灵运当年为太守，佳处都曾游历。独不见此山脚迹。风月直须人管领，怎不移石壁题岩壁。今且著，老夫笔。
贺新郎|唤起东坡老。问雪堂几番兴废，斜阳衰草。一月有钱三十块，何苦抽身不早。又底用北门摛藻。儋雨蛮烟添老色，和陶诗翻被渊明恼。到底是，忘言好。周郎英发人间少。谩依然乌鹊南飞，山高月小。岁月堂堂留不住，此世何时是了。算不满英雄一笑。我有丰淮千斗酒，把新愁旧恨都倾倒。三弄笛，楚天晓。
贺新郎|往事君能说。少年场自呼青兕，比余诸葛。姻娅何须论琐琐，肝胆交倾冰雪。恨种种今余华发。河北江东三千里，望故人犹似天边月。惊岁序，秋萧瑟。重逢莫道心情别。看依然踌躇揽辔，气吞六合。太息人间春闺梦，无定河边战骨。要手遏横流中绝。明日归来期痛饮，凯歌声和以参差铁。歌未竟，管先裂。
贺新郎|沉陆今何说。看神州衣冠夷甫，应时辈出。一夜三江鹅鸭乱，坚垒如云虚设。这奇耻定须人雪。空半谁翻双岭旆，比伏波铜柱尤奇绝。还一击，敌魂夺。边声陇水同呜咽。念龙沙头颅馀几，阵云四合。梦踏长城听战鼓，万里瓦飞沙立。正作作天狼吐舌。绝域孤军何能久，恐国殇歌里归难得。望北塞。剑花裂。
贺新郎|夺尽妖蟆气。早安排雨师风伯，护持月姊。保我金瓯无缺陷，未用桃弓棘矢。有龙蜃嘘云而起。不见人间君子过，似一床锦被全遮蔽。玉女笑，碧翁喜。竹宫夜醮鹓鸾侍。料依然一轮金镜，山河表里。身御六龙还桂阙，尧舜女中万岁。想贺表平明毕至。阴沴潜消春夜雨，相公诗雅称朝廷意。三月望，史臣记。
贺新郎|蟹汝来前也。看重阳高秋烧岭，太阳炙瓦。鹰眼穿茅电逐兔，万类竞相驰射。汝怎在溪中石下？如此明时独不出，岂无能似我灌园亚？苟如此，我将赦。又闻巨足横行胯。更无肠螯张目举，真大恶者。杀汝国人皆曰可，快我今宵一斝。蟹稽曰先生笑话。水陆相离安足害？是丈夫当斩人中霸。蟹落手，心惘诧。
贺新郎|瑟瑟秋何处。只此间篱边墙外，荒凉如许。豆架半棚亭一角，著下数声微雨。怎今夜风害于水。似惜隔邻机正急，对轻篝不敢啼来苦。纸窗外，凄凄语。宵深莫入荒苔去。怕阶前银床刚冷，玉绳低指。画角孤城高楼笛，同是一般酸楚。帘乍卷篆消烟阻。寂寂阑干烦未了，奈梧桐叶落堆无数。莫听到，更传五。
贺新郎|亡国谈风雅。莽乾坤风云破碎，飞龙战野。天子无愁行乐耳，如此江山都舍。谁救尔儿孤妇寡。莺燕飘零烟月死，剩孤臣骨冷梅花下。谱一曲，泪如泻。小朝廷事堪悲咤。算平分一行歌舞，两行戎马。生死江南同醉梦，苦被桃花误也。红泪向扇头偷洒。中有美人才子恨，付乌丝并作沧桑写。侬是唤，奈何者。
贺新郎|两浙从公久。十馀年衙参听政，槐厅邂逅。抚字催科分殿最，不愧吾民慈母。偶绾此铜章墨绶。一载章安初莅治，便商量小试栽花手去思颂，万民口。两家同是忠宣后。念鲰生同居皖籍，他乡聚首。敬梓恭桑偏谊笃，略分言情希有。竟不料来朝马走。他日龙湫来揽胜，待洪崖再挹浮邱袖。论文字，一樽酒。
贺新郎|细柳黄金蹙。荔墙阴薰风暗度，小窗纱目。砚匣凝尘湘管燥，春蚓斜行断续。问谁解养鸡如木。学道懒将除目看，鹤头书忘了词科录。秋水注，再三读。如人意是屏风曲。好园林青梅结子，满庭新绿。狮子糖兼菱角粽，办与娇儿止哭。更双燕伴人幽独。住亦欣然归亦好，万荷花香满东溪屋。还留看，辋川竹。
贺新郎|卅里湖边路。带长堤红桥曲折，绿杨无数。云隔烟迷人迹远，只有青山当户。曾系艇鸥波深处。渌水粼粼浓似染，最销魂几阵疏疏雨。萍万点，散还聚。酒痕记取襟前句。看新诗袖中一卷，吴歈初谱。多少长洲荒苑柳，依旧春风眉妩。可还似西冷烟树。佳境莫生分别想，证前修一例天堂住。软尘影，漫回顾。
贺新郎|梅子成金弹。正池塘帘纤雨歇，海榴红绽。节序催人又重午，彩索新缠双腕。更艾虎朱符妆遍。谩对蒲樽开角黍，奈沉湘旧事经伤感。须一醉，强驱遣。清江竞渡人争看。绕沙堤荷香存苒。南薰微扇。两两龙舟斗相向，夺罢锦标方散。又早被西山催晚。十里平波人去后，但一钩新月蛾眉浅。归棹急，浪花乱。
贺新郎|壮志何时已。只将台平林鸢下，汀洲浪起。又见江头春草碧，万里明空若洗。记曾住苍烟丛里。牛背夕阳歌自好，有桑麻一径村翁喜。勤稼穑，倦书史。征车南下心如矢。慨前尘飞云浩瀚，风回雨霁。愧作廛浊沽誉者，颇识中边羲理。重收拾诗函画几。不恨蹉跎迟岁月，爱今朝吾更亲孺子。峥嵘业，从兹始。
贺新郎|强霸同灰灭。算从来此言非误，齿牙先折。不烂翻留吾舌在，柔者何曾销蚀。空扰攘嬴颠刘蹶。六合鲸吞成底事，奋锄耰不抵骊山卒。三户耻，誓当雪。东西殊境情无别。览陈编前辀已覆，后车方接。郑国渠成谁为利，始计偏因赵U。到此日噬脐何及。摇荡澄波苏彝士，看依然万里驯鸥没。金字塔，更雄杰。
贺新郎|自幽州分路。荷一肩，风风雨雨，几时归去。去不多时人便老，还是无头没绪。自买青门瓜圃。我辈生涯无厚薄，只朝朝要米三升煮。无所慕，无所苦。京华旧梦轻如雾。双眸中，金銮野草，几邱坟墓。两院宫花红血滴，污了漳台冷土。并不见，西陵歌舞。锦水联诗天胆大，仅模糊两句兴亡语。谈往事，最清楚。
贺新郎|倦舞轮袍后。正鸾慵凤困，依然怨新怀旧。别有艳妆来执乐，春笋微揎罗袖。试一曲琅璈初奏。莫放珠帘容易卷，怕人知世有梨园手。钗玉冷，钏金瘦。烛花对剪明于昼。画堂深屏山掩翠，炭红围兽。错认佩环犹未是，依约雏莺啭柳。任箭滴铜壶银漏。一片雄心天外去，为声清响彻云霄透。人醉也，尚呼酒。
贺新郎|已矣何须说！笑乐安彦升儿子，寒天衣葛。百结千丝穿已破，磨尽炎风腊雪。看种种是余之发。半世琵琶知者少，枉教人斜抱胸前月。羞再挟，王门瑟。黄皮裤褶军装别。出萧关边笳夜起，黄云四合。直向李陵台畔望，多少如霜战骨。陇头水助人愁绝。此意尽豪哪易遂？学龙吟屈煞床头铁。风正吼，烛花裂。
贺新郎|沧海三山绿。枣如瓜凡人向共，往来充腹。旧事分明原非梦，是梦黄粱早熟。且奋袂凭骑黄鹄。古岸琴声何凄切，有成连教取移情曲。那不是，仙人屋。依然金U瑶阶肃。为纤纤蛮烟蜑雨，弄成瑟缩。仙犬如龙难敲户，也自无人剥啄。闲暇好又成幽独。何日九霄青鸾下，看银台拥出云千簇。仙乐作，普天旭。
贺新郎|宣引东华去。似当年文皇亲擢，马周徒步。殿上风霜生白简，下殿扁舟已具。怎不与官家留住。古有一言腰相印，谁教他满箧婴鳞疏。还笏退，不回顾。新来边报犹飞羽。问诸公可无长策，少宽明主。攀槛朱云头雪白，流落如今底处。但一片丹心如故。赖有越台堪眺望，那中原莫已平安否。风色恶，海天暮。
贺新郎|绣隐芙蓉褥。更屏间双双孔雀，间金盘绿。鹤别鸾离深闺悄，帐冷梅花夜独。空梦绕巫山千矗。雨意云情，红颜霜鬓，合欢再把鸾胶续。事谐矣，意方足。洞房春暖人如玉。怕的是鸡声递晓，无情催促。笑拂菱花相依照，取次画成眉曲。伊也道临邛何辱。吉叶熊罴应入梦，看这番桂子纷追逐。为君喜，醉红烛。
贺新郎|身畔无丝缕。但从前綀裳练帨，做他家主。甲子一周加二纪，兔走乌飞几度。赛孔子如来三五。鹤发萧萧无可截，要一杯留客惭陶母。门外草，欲迷路。朗吟白雪阳春句。待夫君骊驹不至，鹊声还误。老去聊攀莱子例，倒著斑衣戏舞。记田舍火炉头语。肘后黄金腰下印，有高堂未敢将身许。且扇枕，莫倚柱。
贺新郎|昨夜东风里。忍回首月明故国，凄凉到此。鹑首赐秦寻常梦，莫是钧天沈醉。也不管人间憔悴。落日长烟关塞黑，望阴山铁骑纵横地。汉帜拔，鼓声死。物华依旧山河异。是谁家庄严卧榻，尽伊鼾睡。不信千年神明胄，一个更无男子。问春水干卿何事。我自伤心人不见，访明夷别有英雄泪。鸡声乱，剑光起。
贺新郎|已恨识公晚。更那堪，余生劫后，沉冤未辨。负罪十年谁怜惜，看尽人间冷眼。惟仰首向天长叹。谣诼纷纭皆欲杀，偏怜才显出英雄胆。群小怒，浑不管。迎风击浪寻常惯。费思量，怎生了却，这椿公案。赢得平生豪气在，秉笔是非公判。把头上乌纱轻U。料理文章身后事，两袖风拂尽俗尘染。诗和酒，常为伴。
贺新郎|醉见千山面。晚晴初蝉声未了，鸟声尤远。知道仙人丹灶在，尚有陈灰犹暖。但只恐松枯石烂。笑问年华应不换，又如何洞里笙箫断。还念我，去归晚。千岩万壑猿啼遍。一思量一回懊恨，一回泪眼。岂是自家无仙骨，尚被红尘牵绊。要分此烟霞一半。当日朱仙和葛老，更老黄亦合同萧散。上帝近，永容懒。
贺新郎|粉本翻新样。细评量檀槽顿改，宫移羽换。鱼服风雷腾异响，一颗明珠璀璨。恰分得鹍弦一般。不用关山弹夜月，仗聪明纤手调来惯。合付与，长相伴。烟云香梦前朝幻。再相逢酒酣燕市，都官俊眼。漫作天涯沦落感，可有春魂重返。又经过华阳别馆。芳树汉阳留爪迹，只惊鸿影子供吟玩。曲休顾，广陵散。
贺新郎|风送寒蟾影。望银河一轮皎洁，宛如金饼。料得故人千里共，使我寸心耿耿。浑无奈天长夜永。万树萧森猿啸罢，觉水边林下非人境。睡不著，酒方醒。芙蓉池馆梧桐井。悄不知今夕何夕，寒光万顷。年少风流多感慨，况此良辰美景。须对此大拼酩酊。满目新寒舞黄落，嗟此身何事如萍梗。桂花下，露华冷。
贺新郎|云木相招久。便重来名园觅句，沧浪濯后。落日荆驼谁致此，付与高楼杯酒。数水碧年华十九。竹马在床梅昨日，乍悤悤已向天涯走。还展望，嵯峨首。清华水竹都依旧。自苍茫故家文物，蔚然深秀。飞上千家啼战伐，何处燃萁煮豆。似这等吟愁尽有。堂外玉兰清越意，岂成烟柳色闲叉手。可竟挹，浮邱袖。
贺新郎|节序惊偷换。甚无端春光才逗，春愁先长。残雪半消青甃冷，风劲庭柯争响。似代诉人间凄惘。浊酒待浇离别恨，病欺人不放金尊仰。浑无语，但凝想。欢情已逐飞云漾。尽天涯青袍自吊，深盟频爽。冻彻远鸡催客梦，残漏晓星相向。孤影动一镫微晃。迢递水云深阻隔，极相思两地成惆怅。清泪泻，鬓霜酿。
贺新郎|老运行何否。叹拈来劳心家计，红盐白米。花月欢场诗酒社，只好追寻梦里。把豪兴销磨尽矣。避乱嘉州今四载，客天涯莽莽谁知己。潘岳赋，我重拟。乡愁又逐秋风起。忆莼鲈蜀山越水，魂驰万里。到处烽烟犹未靖，毕竟伊于胡底。这归思几时能已。待哺嗷嗷筹莫展，幸慈亲健饭差堪喜。剥必复，循环理。
贺新郎|槟岛停征棹。喜将军，乘风破浪，宣威南徼。百万侨民迎虎旆，赢得欢声载道。看伟绩追踪三保。屈指神洲推志士，岂吾闽人物庸中佼。任意气，凌燕赵。识荆此日嫌非早。念天涯留连杯酒，几番歌笑。回首半生成败事，何用较量分晓。只党国深萦怀抱。大好河山终板荡，仗男儿身手须重造。有几个，堪同调。
贺新郎|步自雪堂去。望临皋将归二客，从余遵路。木叶萧萧霜露降，仰见天高月吐。共对影行歌频顾。月白风清如此夜，叹无肴有酒成虚度。闻薄暮，网罾举。归而斗酒谋诸妇。便携鳞载酒，相从旧追游处。断岸横江寻赤壁，不复江山如故，但放舟中流容与。客去冥然方就睡，梦蹁跹羽衣揖余语。相顾笑，逐惊寤。
贺新郎|秋半红桥路。是曾孙几尘夙幸，此生奇遇。天上人间同宴集，仙乐风飘处处。遍纷郁非烟非雾。光近玉皇颜咫尺，共欢呼鳌抃霞觞举。高会散，碧云暮。至今瑞鹤犹能舞。几千年同亭祠下，赛神箫鼓。再拜乞灵三奠酒，小驻霓旌容与。半隐约如传好语。为送维鱼来入梦，向龙潭时洒纷纷雨。齐和曲，踏歌去。
贺新郎|满地花如雪。刚转瞬枝头啼恨，杜鹃声歇。大好江山人似梦，闹遍南蛮鴂舌。偏惹得心逾寒铁。酒后肯忘朝局改，待相逢往事从头说。行行泪，丝丝血。临风侬自伤幽咽。细思量玉梅憔悴，更谁堪折。休道年华今老大，尽踏破贺兰山缺。笑挂去长城圆月。却怪宵深犹未寐，剔残灯看取刀头热。生斯世，同凄绝。
贺新郎|一叶寒秋夕。落谁家琼田玉圃，水晶城邑。独步苍茫香暗去，怎弄梅花旧笛。鸟归否黄昏无力。商旅生涯兮修远，问玉人何处春消息。孰为拂，雪中笠。酸眸难与西风敌。出阳关塞边晴翠，正萋萋碧。谩说相思新素裂，雁落上林无迹。世情薄月明如昔。孔雀东南分飞后，琐窗望祠顶流金溢。华屋晚，泪堪滴。
贺新郎|近日多风雨。更巴山荒苔乱石，叶喧如诉。烂漫秋容看不惯，况是漂零旧旅。携客向东篱凝伫。不道霜迟花未绽，算渊明枉作柴桑主。空对酒，但呼负。菊花落后无花序。肯匆匆轻抛晚节，不留香住。合殿群芳称后劲，怎惜揉烟抱雾。君莫怪重阳可补。璀璨黄华铺地日，再登临缙岭云尖处。天一色，万山俯。
贺新郎|一别经年矣。问黄泉芳魂缥缈，与谁相倚。剪纸招来招未得，空对冷清清地。更觉得埋愁无计。悔不当初休识面，到而今少了伤心事。挥洒尽，两行泪。今宵我已拚憔悴。况又是敲窗风雨，助人闷意。怎及软红尘里客，终日醉生梦死。浑莫解相思滋味。若解相思多薄命，道君生也受情痴累。知己感，一而已。
贺新郎|绝壁衔飞阁。倚寒空嶒嵘窈窕，是谁雕琢。六代兴亡如逝水，烟冷千寻铁索。梦不到乌衣帘箔。结绮临春歌舞散，大江流尚绕青山郭。悲自语，檐边铎。滔滔东下风涛作。俯层阑鼋鼍出没，雪山喷薄。况是清秋明月夜，何处船楼吹角。早惊起南飞乌鹊。估客船从巴蜀下，看帆樯半向青天落。吾欲醉，骑黄鹤。
贺新郎|往事伤心透。道那时，华灯泪眼，轻抒舞袖。雨横风狂经几度，花落乌衣巷口。休提起风尘相救。原是自由天上鸟，况故乡春色召歌手。从此去，不回首。秦淮风景今非旧。正相迎，皖江丽妹，黄梅娇柳。载誉浦江归来日，升起艺坛星斗。好一片前程锦绣。祝愿名花开盛世，感春恩饮尽杯中酒。花不谢，人长久。
贺新郎|鹏赋年犹少。晚飘蓬夜郎秋浦，渔歌猿啸。骏马名姬俱散去，参透南华微妙。敛万丈光芒回照。妃子将军瞋个甚，老先生拂袖金闺了。供玉齿，粲然笑。解骖赖有汾阳老。叹今人布衣交薄，绨袍情少。黄祖斗U何足算，鹦鹉才高命夭。与贺监其归同道。脱下锦袍与呆底，谪仙人白苎乌纱帽。邀素月，入杯釂。
贺新郎|彭泽怀归早。便相携飘然琴鹤，扁舟风好。笑谢钓龙台上月，从此闭门却埽。且消受江村蟹稻。林下盘桓曾几日，忍诗囊忽弃平生稿。秋瑟瑟，惊宿草。风尘能吏知多少。只先生十年依旧，风襟月抱。诗笔能回天地意，一夕可门淫潦。替呼吁苍生枯槁。万斛红陈天府惠，展瑶章岂独寿梨枣。穷檐命，仗再造。
贺新郎|我亦南行矣。话平生伤谗怨别，淮公相似。考献征文成底用，选色谈空而已。尽销尽恩雠心事。但记梅花偕隐约，有楼台窈窕春山里。拿舟去，五湖水。悠悠百口都休理。看依然东涂西抹，吴门燕市。漫道刘安宾客好，愧对美人名士。更莫问平原公子。说剑吹箫须趁早，怕年华渐暮风情死。高唱罢，夜乌起。
贺新郎|昼永何当遣。向晴窗开炉试茗，提壶洗砚。偏是珍禽檐间语，又唤绣床针线。谁省识相思人倦。幸有墙东樱桃树，破东风已觉红深浅。对妆阁，作清伴。凤城多少香轮碾。只闲门一番新雨，绣苔凝遍。欲倩生花传幽绪，奈被江郎占断，但梦忆故山清远。遥盼吴淞春波阔，恨锦鳞不寄回纹转。馀芳泪，枕函泫。
贺新郎|八百年前事。恍当时酒边长啸，霸才雄睨。翘首中原吟望处，曾忆先生垂涕。非掇拾山河无计。满眼风光登览罢，算空馀虎虎吞江气。千古恨，锁青兕。凭栏小伫伤怀地。漫重嗟英雄消尽，浪萍东逝。一曲悲歌残照外，招得词魂归未。问此日风标谁继。太息苍元忧乐与，但孤衷一点差堪拟。听雁阵，动凄厉。
贺新郎|痛饮当今夕。对金樽，几番慷慨，几番悲戚。千里相逢须一醉，莫管秋风萧瑟，任满地，黄花堆积。长夜高楼灯火灿，渐锦官城黯车声寂。肝胆热，吐胸臆。读书报国谈何易。望寰中，冠盖相逐，冤魂群集。炮火横飞兵车乱，一霎京都血碧。空费尽，书生心力。过眼云烟真若梦，猛回头百代皆陈迹。长啸起，仰天立。
贺新郎|赋卖长门未。叹长卿萧萧四壁，谋生何计。门对青山酤绿酒，似此美人名士。令千古魂销心死。妾自蛾眉郎犊鼻，算神仙眷属同游戏。茅店冷，夕阳里。前驱负弩重来矣。想当年侧身佣保，累卿蕉萃。富贵于人原自有，肉眼输他女子。看一辈王孙而已。吟到白头愁薄幸，道炉边旧事休忘记。琴绿绮，几知己。
贺新郎|小立颦蛾处。黯销魂香奁记曲，红叶按谱。谩说樱桃春恨重，不道悲秋夏苦。似金谷飘残玉树。怕共朱颜轻掷去，倚湘帘懒更调鹦鹉。算总是，团圞误。凄凉好梦成虚度。忆当时花前旧誓，疏星暗数。一点离愁吹不散，却被西风约住。欲寄向天涯道阻。珍重同心牢绾结，待相逢又恐情难诉。试看取泪痕妩。
贺新郎|久坐林泉主。更忘机结盟鸥鹭，逍遥容与。蕙帐当年谁唤起，黄鹄轩然高举。渺万里云霄何许。鹤爽怜君今犹在，正悲歌夜半鸡鸣舞。嗟若辈，岂予伍。华如桃李倾城女。怅灵奇芳心未会，媒劳恩阻。梦里神游湘江上，竟觅重华无处。谁为湘娥传语。我相君非终穷者，看他年麟阁丹青汝。聊痛饮，缓愁苦。
贺新郎|田舍炉头语。便如何学得，三变美成家数。村酒三杯狂兴发，拔剑偶然起舞。只么也迎寒送暑。待草万言书上阙，似忧端倚柱东邻女。卿相事，未易许。渔歌且和芙蓉渚。又何须淫辞U语，诃风诋雨。劝人生且随缘分，分外一毫莫取。那富贵由天付与。身蹈危机犹不觉，如布衣自在都无阻。空博得，雪千缕。
贺新郎|卓茕欧阳子，是江山毓秀钟灵，异才间世。恰则韶光三月暮，蓂叶尧阶有四。正天启悬弧盛事。金鸭亭亭书云篆，散非烟南极真仙至。来为尔，荐嘉瑞。神清洞府丹书字。拥笙歌绮席高张，更罗珠翠。个里长春人不老，仙籍玉环暗记。但判取醄醄沈醉。拟作新诗八千首，待一年一献称俾尔。耆而艾，昌而炽。
贺新郎|尔我何由至。占人间今宵一聚，月明千里。短草寒螀秋声早，为报边烽方起。谁敢说无非无是。祸福而今弹指见，复奚为太息伤豪气。君何待，可行矣。危崖风紧孤身倚。列华灯波摇闹市，令人决眦。出入重围跨轻骑，炮火乱星如此。得与失审乎大计。岂有沙场容醉卧，论纵横犹小天和地。歌达旦，陋生死。
贺新郎|不见西湖柳。但蒙蒙吹来絮影，似无还有。点点愁心黏不住，却把愁根种就。早池面青萍如绣。絮自分飞萍自聚，便漂流终有相逢候。身世感，几回首。茸城作客飘零久。记当初菱塘散发，药阑携手。水盼兰情无限意，只在镫前扇后。剩清月照人依旧。堠火乡关尘梦警，唱刀环何日归来又。离思苦，况无酒。
贺新郎|花市花如堵。况花朝春光当午，又无风雨。千万春魂齐唤醒，婉娩昵人欲语。问谁与群芳为主。酹醑征歌还起舞，正毋庸。金璧酬初。只要把春留住。紫骝嘶断城西路。正沿堤杏蕾弄旭，桃鬟浥露。茗舍酒帘仍几处，但换了几今古。总觉是繁华非故。算百五青阳未暮，趁鞭丝帽影寻诗去。搜不尽，奚囊句。
贺新郎|昵昵骈头语。笑黄花重阳去也，不成分数。倾国容华随时换，依旧清歌妙舞。苦未冷都无星暑。恰好良辰花共酒，斗尊前见在阳台女。朝共暮，定何许。蓼红徙倚明汀渚。正萧萧迎风夹岸，淡烟微雨。笃耨龙涎烧未也，好向儿家祝取。是有分分工须与。以色事人能几好，愿衾稠无缝休离阻。心一片，丝千缕。
贺新郎|千里关山隔。痛慈颜仙游去也，今生永诀。寒食棠梨风共雨，又是期年使节。盼一拜灵帷难得。寸寸柔肠非剑断，更行行清泪如珠滴。精卫恨，杜鹃血。星移物换堪愁绝。怅而今南云回首，顿伤畴昔。飘渺予怀天际远，潦倒自怜羁客。况尘世升沉难必。聚散浮鸥无定影，叹流光瞥眼如驹隙。穷途感，与谁说。
贺新郎|渚雁吴山别。背斜阳孤征万里，霜天澄澈。堤柳莺迁樯乱举，从此云歌水咽。年少志心头犹热。逐末营营嗟走马，草蛮书难醉当时月。皇宇下，共沙烈。赪颜羞照丹枫叶。弃荆榛荒祠露馆，范蠡长诀。信美烟湖归急桨，溅起晴涛如雪。尽弃却锦袍尘箧。扑簌飞花清梦里，觉黄昏团扇摇秋节。看小女，戏轻蝶。
贺新郎|望冷云中叟。对江天，风前自舞，龙钟双袖。摒挡形骸无他物，玉白花红千首。绦底事心肝全呕。九十衰翁褒语在，纵生年，易满诗难朽。取我作，覆君瓿。几人兄弟兼师友。忍于今，苍黄一瞬，豆分瓜剖。哭向天涯唤邪许，泪湿层云难透。除梦里友于情旧。歧路亡羊前尘在，庶吾知，免矣今而后。偕子隐，正丘首。
贺新郎|月色明如许。助秋心流萤焰冷，晚蝉吟苦。百种凄凉千种恨，诉与嫦娥不语。但寂寂清光来去。空外一绳云雁影，似传情代把衷音谱。虫韵急，乱如雨。鸾飘凤泊关河阻。想见那残书蠹蚀，敞貂裘补。文字无灵金欲尽，可是红颜误汝。失十里看花归路。愿乞天孙书姓氏，锦还时重赋团圞句。天听近，定怜取。
贺新郎|湿了春归路。正凄凄牛毛细雨，草生南浦。白日当天三月半，偏又阴晴无据。望自井重重烟树。半载慈香将进酒，算馀生第一开心处。杨柳岸，唱金缕。诸公尽作诗人主。奈荒年边声隐隐，晓风如诉。眼中之人吾老矣，苦为向平留住。到今朝子规催去。此去荣州书伴我，梦醒时故旧如相语。萧瑟极，庾开府。
贺新郎|兴泼元同宇。唤君来浮君大白，为君起舞。满袖斑斑功名泪，百岁风吹急雨。愁与恨凭谁分付。醉里狂歌空漫触，且休歌只倩琵琶诉。人不语，弦自语。诗成更将君自赋。渺楼头烟迷碧草，云连芳树。草树那能知人意，怅望关河梦阻。有心事笺天天许。绣帽轻裘真男子，政何须纸上分今古。未办得，赋归去。
贺新郎|道远情难已。忆当年掌珠怜惜，随亲旋里。一霎霜催萱草萎，背里晨昏流涕。算只有椿庭堪倚。碎玉盈盈欣渐长，早兰言花笑娇无比。吟与绣总能记。人生泡电原如寄。最伤心琼枝吹折，秋风偏厉。渺渺魂游应索母，转得相逢诸弟。苦地下偕归无计。待赋桃夭缘忽断，对遗容倍感凄凉意。歌至此，泪痕洗。
贺新郎|酒病扶人卧。向空堂残书断蠹，衡门深锁。幸有秋风未相弃，越我窗来相过。拂尘椅悄然而坐。萧索如霜空似梦，察形神真不和予左。两偶老，结为伙。洞庭木叶扬天播。更天涯凡公所至，如经焦火。刬尽繁华是公职，想亦心伤欲破。噫公语使予如裸。公所见闻靡不是，奈公之命亦由乎我。冥焉退，窗尘堕。
贺新郎|云淡天垂野。望晴郊疏烟半卷，断虹低跨。老树连阴藏远景，十里湖光照夜。看不尽真山图画。春满轩窗无著处，更银蟾冷浸鸳鸯瓦。人共境，转幽雅。文章太守归来也。似当年和靖风流，小孤山下。问讯佩兰餐菊友，曾约梅兄入社。待付与竹臞陶写。尘外闲寻行乐地，任傍人歌舞喧台榭。诗世界，有王谢。
贺新郎|肯傍人篱下。恐怕这双双飞燕，情怀难写。海上浮萍原有聚，一片苍凉原野。诉万种牢愁灯灺。正喜逢君今又别，只暂时把臂何为也。骊歌唱，泪如泻。几回遭此消魂者。最恨是碧云红树，梦魂萦惹。分手征程千里外，去后谁谭风雅。伤眼底交情都假。滚滚胡尘天醉死，抱一腔热血从何洒。聊复尔，装聋哑。
贺新郎|一角青山侧。是何年仙人楼阁，幽人泉石。见说莺骖飞去久，高隐又成遗迹。闲却了半湖春色。断碣残阳迷故址，短长条杨柳烟如织。谁问到，几时碧。清门雅望今犹昔。拓轩窗西泠桥畔，招来游屐。日日置身图画里，不放酒樽吟笔。看翠挹峰南峰北。笑指梅花林处士，喜旧时明月君能识。试吹起，一枝笛。
贺新郎|问何年种植。独成蹊秾华烂漫，锦开千步。花下老人犹记我，不似那回赏处。并吹却道边谢墅。黄四娘家今何在，也飘零偎向前村住。千万恨，寄红雨。携壶藉草行歌暮。记前宵深盟止酒，况堪扶路。破手一杯花浮面，不觉二三四五。更竹里颠狂崔护。试语看花诸君子，但如今俯仰成前度。君不见，曲江树。
贺新郎|纵目湖山远。望葱茏江南景色，塞北呈现。烟波致爽凉飙细，古刹离官同览。夸腰脚藤蔓攀援。崇阶苔腻，悬崖石滑，凌危涉险凭肝胆。登眺处，襟怀展。亭台楼阁相鱼贯。喜康乾木兰秋U，雄韬远见。岂徒威武惊夷狄，旨在绥边柔远。起塔庙皈依象教。重译来朝真妙算，念赤子隔海犹眷恋。抚前例，须借鉴。
贺新郎|别久浑如梦。望江南平安竹报，经年未捧。问讯故人无恙否，莫更愁煎病拥。渐猎猎西风吹动。两字加餐传尺素，怕薄寒还向罗衣中。须为我，好珍重。本来高格疏梅共。认前身冰心雪貌，瑶池仙种。冬日松筠清见操，春草庭闱代奉。待秋晚黄花香送。菊有芳兮兰有秀，况丹山十里桐先种。声激发，听雏凤。
贺新郎|雪岭崎岖路。访天山摩厓峭壁，蒙茸何处。不似青红U嵝迹，谩说荒唐神禹。有惟汉永和堪据。侯获沙南君父字，蚀苍苔椎画鱼虫镂。重细认，尚清楚。将军文采翩风度。在三千里外寄语，京华同赋。七札司农殷勤意，不惮商量辞苦。诧无二齐东陶父。足拓六行希世宝，费周详铅椠双钩著。真本对，忆攀古。
贺新郎|梧井凉生矣。喜天上绛河不隔，一痕秋水。衣薄五铢应耐冷，绝胜人间罗绮。看鹊驾遥联雁齿。独倚西楼寻句冷，恰灯前袖得云笺至。传韵语，良宵尔。那堪客里兼愁里。向天涯瓣香遥祝，陈瓜荐李。试问长生秋殿里，多少浓情艳思。都记取宫纱红字。缥缈空传金钿盒，令人间长恨频歌此。谁更见，蓬莱使。
贺新郎|极目天如画。水花中涌出莲宫，翠楹碧瓦。胜景中川金焦似，勒石□□□□。尚隔浦风烟不跨。妖蜃自降真歇手，涨平沙妙补乾坤罅。双寺合，万僧夏。东西塔影龙分挂。夜无云点点一天，星斗相射。七十二滩声到海，括橹瓯帆上下。泣不为琵琶声哑。故寝荒凉成一梦，问来鸥去鹭无知者。烟树湿，怒涛打。
贺新郎|二月才遇半。早庭前老梅舒绿，落英零乱。取次玉兰应渐放，昨岁君家曾见。又今日隔城来唤。一片花光檐际白，似天池万朵莲初绽。直开上，凌霄干。主人倚树还三叹。叹今宵有花无月，□□□□。少顷碧空飞玉兔，倍映琼花光烂。真快意倾杯无算。更嘱他时频贳酒，待阑开芍药还来看。只可惜年光换。
贺新郎|不见墙东老，似成连刺船径去，水波浩渺。十丈珊瑚映天紫，下有任公坐钓。我亦欲东还海道。指点楼台云气外，奈船风引去无由到。为君鼓，水仙操。钧天一梦胡然觉。猛回头狖啼花落，山回云抱。独自UU来鉴井，依旧胶胶扰扰。倘今夜月明瑶岛。俯视齐州烟九点，惹洪崖拍手灵妃笑。书一纸，寄青鸟。
贺新郎|晓露飘阶次。制晨妆菱花轻拂，金盆初试。梳罢云鬟更翠服，问省高堂眠食。好打叠绣妆架起。刺凤描鸾红较绿，喜馀闲犹把琴书理。抛针处，读闺史。兴来柳絮新词记。按谱图签分四部，偷声减字。香爇龙U花插架，点缀胆瓶风致。怎负它明窗净几。楚楚工夫黄昏后，尚敲棋煮茗青灯继。中庭外月如水。
贺新郎|吾友巢南子。谨题笺陈辞足下，务祈鉴此。卧病春江犹未起，憔悴故人奚似。奈两地月明如水。我欲奋飞来问讯，恨顽躯难展临风翅。孤负杀，平生意。青灯空洒相思泪。念终朝呻吟床褥，情何能已。忏慧词人偏解事，真个凌云高谊。看患难订交有几。侬实丧心休更说，惟望君努力加餐耳。天顿首，匆匆启。
贺新郎|可有安身处。更谁何千金市骏，草庐一顾。富贵功名堪弃置，难断情缘一缕。倘后且重提杨素。红拂有灵应懊悔，惯荒唐朝暮行云雨。平添我，愁无数。于今一律归黄土。待回头风流尽歇，夕阳如故。纵有英雄能偶辨，对影山鸡自舞。已觉得身移数主。地下香君如可起，合情航别向眉楼渡。询佛子，休嗔怒。
贺新郎|逝者迎来者。豁吟眸朔风袭处，满城烟甲。漫道从今应耳顺，休论升沉取舍。歌一曲江湖评话。千古兴衰多少事，伴大河浊浪滔滔下。诗共酒，最堪把。松髯点雪添潇洒。趁斜阳霞辉万里，锦春同价。百代英豪皆过客，孰与江山争霸。唯剩有骚人俊雅。屏网丝丝连九域，问纫珠缀玉为谁也。呼霁月，印霜瓦。
贺新郎|天上春常有。笑人间惊寒怯暖，娇花弱柳。净洗铅华清到骨，不惜影香俱瘦。更何怕雨僝风僽。一夜花奴催羯鼓，待侵晨便放孤芳秀。出幽谷，慢回首。沈沈密霭生春昼。半模糊姚黄魏紫，颇知名否。镇日阑干成暝色，竞把绿章轻奏。错记了海棠时候。唤醒春魂香国午，盼园林依旧花如绣。迎皓月，人长寿。
贺新郎|此是人生味。便酸甜苦辛万字，谁能相拟。破读人间五千卷，道释呼儒来跪。算无外盲眸哑嘴。海上狂澜翻不定，正奔腾涌入寸心里。谁为我，出一喙。桥南小月微风起。记同君青衫拂拂，醉中斜倚。袅袅红裙悠语笑，一夕销魂无地。彼岂识后来如此。与汝同携巨惑往，向茫茫大块无休止。生以外，唯存死。
贺新郎|急雨收庚暑。倚三峰祥光万丈，晓窥临汝。金石台边人语闹，惊怪麟书夜吐。又却是重生申甫。笔底婆澜翻瀚海，更风流，不减王文度。冰共雪，是标矩。双凫有底人间住。为萍江，一齐洗尽，吏奸民蠹。见说王堂新有诏，趣近尧天尺五。看紫闼黄扉平步。我有新翻长寿曲，愿淮波衮衮长东注。波未竭，寿无数。
贺新郎|三复悲凉语。写平生艰难况味，伤心几许。缕雪裁冰词一卷，节孝千秋昭著。霜夜冷青灯机杼。风木空馀人子恨，更孤鸾镜影尤凄楚。松筠志，耐寒暑。无端骤雨摧琼树。幸天公栽培深意，贤孙继祖。雏凤声清堪慰望，万里云程健羽。应不负当年辛苦。愧我吟怀殊草草，勉题笺敢步离坛主。钦佩意，赋金缕。
贺新郎|涉足红尘路。笑吾生耽诗爱画，是何情绪。廿载风华知多少，瞥眼消磨旦暮。念此际天涯云树。欲载琴书凭孤往，恨阴霾千里沉吴楚。寻旧约，尽遥阻。荒居那得春长住。只商量闲愁小病，莫随春去。留取吟边消独坐，端合添题瘦句。任柳絮弥天飞舞。排翠青山层楼上，是南宫墨沈流烟雨。凝望极，淡无语。
贺新郎|吴苑春如绣。笑野老花颠酒恼，百无不有。沦落半生知己少，除却吹箫屠狗。算此外谁欤吾友？忽听一声河满子，也非关类湿青衫透。是鹃血，凝罗袖。武昌万叠戈船吼。记当日征帆一片，乱遮樊口。隐隐柁楼歌吹响，月下六军搔首。正乌鹊南飞时候。今日华清风景换，剩凄凉鹤发开元叟。我亦是，中年后。
贺新郎|屹尔蹲空碧。手摩挲碑高几丈，大书深勒。柳骨颜筋争胜外，别有吴兴笔力。看何似簪花风格。人待文传文孰待，待行间珠玉淋漓墨。天下宝应同惜。惊如风雨挥毫夕。堪想像银钩铁画，腕随心得。舍利光明同照耀，一片大千虚白。曾经几露痕霜迹。师弟名声相上下，问今朝谁拓虚舟碣。骨朽矣人犹宅。
赞成功|海棠未坼，万点深红，香包缄结一重重。似含羞态，邀勒春风，蜂来蝶去，任绕芳丛。昨夜微雨，飘洒庭中，忽闻声滴井边桐。美人惊起，坐听晨钟，快教折取，戴玉珑璁。
赤枣子|风力峭，雁声寒。象管鸾笺整日闲。独倚危楼凝望处，淡烟疏雨暗遥川。
赤枣子|风飒飒，雨潇潇。翠被新寒怨夕遥。小梦垂圆香篆悄，秋声莫更下芭蕉。
赤枣子|碧一色，雪千重。云生香海敛乔松。孤立苍崖真矫矫，还持丽日赠江风。
越江吟|当年曾僭。昭阳殿。燕燕。移家新到珠院。双双见。蕙花半箭。衔来健。妒双双画阁穿遍。将帘掩。雌雄暂教违面。心休蹇。三生今欠。须方便。
越江吟|百年一晌真如电。片片飞虹，不上枝头见。银云暗卷香尘散。漫酣歌黄竹凄惋。又谁怨。骅骝影渺，日晚天涯远。瑶池欲返青禽断。
越江吟|江云如鸟冲天去。树树。碧凋，冷月还觑。无人渡。波光自舞。知何许。笑青山耽觅新句。歇孤旅。霜枫尽醉，四顾。同低翥。喁喁向曙。闻星语。
越溪春|三月十三寒食日，天是看花天。暖风叶叶衫罗软，被游丝引到花边。晴绿皆香，落红如雨，迷住春船。饧箫何处吹圆。小语隔林传。几重花影柳影里，傍轻阴细袅茶烟。金粉一双蝴蝶，人前舞过溪前。
越溪春|阳谷仙翁沧海客，踪迹满天涯。御榻当年曾入梦，赐袍带名动京华。白首辞官，青云有子，拂袖还家。天风吹上星槎。春日别烟霞。金尊银烛长安夕，玉堂里坐对檐花。我欲买田阳羡，与翁同炼丹砂。
踏歌|志洪欲向农村，队伍森成列。红旗闪晓鼓催人发。要勤耕入社安家业。快绝。一年闲好事从头说。春苗种预计秋收必。更指看鸡豚盈牢栅。山共水，翠绕闼。心情暇创写新文物。亲朋待相寻，把酒同欢悦。约明年杏花时节。
踏莎行|蟾影横窗，鸡声隔院。新愁旧恨如何遣。悲凉极处任悲凉，相期不负云腴砚。世外词心，灯前酒盏。深斟浅醉情自暖。十年独夜听秋声，泪枯还是听孤雁。
踏莎行|珠压相于，胭脂同傅。樊家更共谁家语。梢头结取一番愁，玉箫不会双双侣。风送流莺，前歌后舞。并桃欲吐含来住。双飞燕子自相衔，会教唇舌调鹦鹉。
踏莎行|云静天高，山明水阔。一年待个中秋月。十分魄少一分圆，今宵已觉蟾光别。且尽金尊，遥瞻玉阙。更深江水沙如雪。来宵风雨不相关，重须买酒追佳节。
踏莎行|落日荒荒，停云脉脉。行人共指盟台说。相如曾此挫强秦，汗青万古称豪杰。韩信兴刘，陶朱霸越。英雄自有谋王策。当时一怒顾长刀，将军颈上空流血。
踏莎行|宝马难逢，香衾莫共。心如古井无波动。怪他暝色太匆匆，等闲又把斜阳送。细雨缝愁，孤灯煮梦。难忘临别称珍重。至今音信杳无凭，凤箫空自殷勤弄。
踏莎行|当日桃源，那般生活。算来毕竟从头错。乐园如不在人间，尘寰何处寻天国。平地楼台，万灯照耀。人生正自奔流著。市声如水泛春潮，茫茫淹没天边月。
踏莎行|歌舌莺娇，舞腰蜂细。华堂是处皆颐指。四弦独擅席中春，移船出塞声能继。慢捻幽情，轻拢柔思。其中有口传心事。主人灯火下楼时，偏渠领略深深意。
踏莎行|十里寒香，千秋艳玉。鱼鳞蝶翅重重簇。五湖人去馆娃荒，问谁消得看花福。佳客金华，仙才玉局。风流不数林君复。彩毫一夜遍春山，吴侬唱作江南曲。
踏莎行|七十年光，五千二万。堤防不测无常限。假躯抛下落黄泉，平生应变时间赞。顿觉灵峰，真超彼岸。蜕形归去升云汉。天元过了去无来，踏莎行者人难赶。
踏莎行|院落深沈，池塘寂静。帘钩卷上梨花影。宝筝拈得雁难寻，篆香消尽山空冷。钗凤斜敧，鬓蝉不整。残红立褪慵看镜。杜鹃啼月一声声，等闲又是三春尽。
踏莎行|狼藉金铺，飘零玉溆。蔫红皱白随风舞。残枝袅袅怨斜阳，玉环飞燕俱尘土。蝶泥馀香，莺辞荒圃。画桥客散蒙蒙雨。美人睡起正凭栏，娇波凝瞩愁无语。
踏莎行|屡劝聪明，聪明不悟。寻常相付留词句。词中唯是劝回修，何曾词里依他做。早悟轮回，速寻出路。二轮催促朝还暮。今生荣贵是前缘，来生果报将何去。
踏莎行|紫阁黄扉，蟒衣玉带。功名至此人人爱。挂冠一日赋归来，闲情又在功名外。明月逍遥，白云自在。别是人间闲世界。起来把酒酹青山，年年与汝常相会。
踏莎行|暗减幺红，潜移嫩碧。楼头无限伤心色。晚桃几点断肠花，垂杨一树含颦叶。无恙窗纱，依然屏格。苔廊不见双钩屧。旧时和月凭栏杆，如今惟有栏杆月。
踏莎行|黛浅鬟松，欲消无价。者般滋味因谁惹。香销风静月明时，更添一倍新愁也。拍遍栏干，立来花下。怕春归去催花谢。待安排处费安排，旁人错解成闲话。
踏莎行|黑水惊流，黄云隐雾。晓峰新翠薶千树。片帆刚渡半烟江，不知何处吹来雨。喷雪涛飞，搏沙风驻。翻盆挂瀑横空布。风波如此掉回船，星红一线雷车舞。
踏莎行|蝶粉粘花，蛛丝惹絮。燕泥轻堕惊人顾。门前曲水向东流，垂杨空系游骢住。前度刘郎，重来崔护。偏将彩笔留新句。桃花时节自撩人，无诗怎遣春愁去。
踏莎行|危磴盘来，层台行到。浮屠绝顶游踪少。苍茫画意一条烟，海天空处风帆小。半壁深林，四山荒草。戍楼古堠顽云罩。忽闻云外几声钟，钟声远落潮声悄。
踏莎行|水际轻烟，沙边微雨。荷花芳草垂杨渡。多情移徙忽成愁，依稀恰是西湖路。血染红笺，泪题锦句。西湖岂忆相思苦。只应幽梦解重来，梦中不识从何去。
踏莎行|万点红芳，千条金絮。韶光烂漫春无际。愁人抱病在天涯，却如赤叶霜枝坠。旧冢笙歌，新坟涕泪。纷纷冷雨迷烟树。杏花村有酒纵如泉，对壶觞反著乡心碎。
踏莎行|帘隐灯疏，梅含香细。可怜人醉东风里。密云纤雨糁长空，丝丝点点三更矣。旧梦谁寻，新诗难记。薰笼只索和愁倚。数来已自费功夫，由他迸做春江水。
踏莎行|嫩柳成阴，残花双舞。尘消院落新经雨。洞房深掩日长天，珠帘时有沈烟度。夜梦凄凉，晨妆薄注。香肌瘦尽宽金缕。到头终是恶因缘，当初只被多情误。
踏莎行|小苑浴兰，微波寄叶。石城回首山重沓。绮窗烟雨梦佳期，飞霞艇子雕檀楫。楼迥披襟，廊长响屧。供愁麝月眉心帖。紫箫闲捻度新声，有人偷倚阑干掐。
踏莎行|灯电通明，街尘飞射，众中看杀闲车马。盈盈士女斗时妆，人间此夕真无价。树影花扶，波声桨惹，楼台倒影清如画。笙歌飘梦酒船迟，一湖凉月秋无罅。
踏莎行|挼柳风轻，抹莎烟淡。微闻香气来天半。粉香一带是银河，彩云捧出芙蓉面。惹得蜂迷，顿教蝶恋。轻轻语笑声将远。秋千犹自架花丛，残红寂寂飞庭院。
踏莎行|玉镜初开，兰汤沃腻。翠鬟乍解朝来髻。青丝濯处似临池，墨痕直蘸波心里。鸦羽参差，湿云拖地。临风笑倩檀郎理。娇柔无力倚阑干，温泉浴后将无似。
踏莎行|雨恼莺闲，烟催蝶醒。逢春怎更恹恹病。萦帘弱絮已无聊，又被晚风吹不定。瘦却凭栏，慵嫌对镜。梦魂也怕空廊冷。湿云惨惨夜深深，春星逗出梨花影。
踏莎行|红藕花深，绿衣歌袅。粉痕融滟冰纨小。莫教鼓吹怨西风，稻花香里君恩报。秦火难焚，清流自保。多言争似无言好。折波遗憾几时消，池塘梦遍青青草。
踏莎行|梦失云山，魂消霞晕。天涯旧月临池近。那堪枯骨渐肥躯，骨闲镌了无穷恨。粪土文章，虫蝇音讯。平波古井难为汛。此生合是扑灯蛾？微曦明处成灰烬。
踏莎行|已老莺簧，渐繁蛙鼓。一春鸳瓦长飘雨。柳阴取次又薰风，晚窗商略听蝉处。天远高楼，舟回别浦。画桥西去随花路。老红落尽绿芜深，双飞胡蝶闲庭暮。
踏莎行|自昔中元，多生上相。麒麟今又来天上。云衢虽未掇勋名，月评先已腾声望。宝鼎浓熏，金翘绝唱。真珠百斛倾家酿。斯辰聊用祝龟龄，他年端合扶鸠杖。
踏莎行|蜃景犹浓，仙香已淡。倚空幡影随风飐。裁圆洞月寄梨云，丁宁莫使清光减。殉梦千蛾，焚情一燄。红颜应有三生忏。聊凭剩稿叩玄关，重山复水从头勘。
踏莎行|鹗离风尘，燕辞门户。翩然举翮轻飞去。当初自恨探春迟，而今岂解留春住。花不重开，萍难再聚。垂杨只管牵离绪。直饶云雨梦阳台。梦回依旧无寻处。
踏莎行|情似游丝，人如飞絮，泪珠阁定空相觑。一溪烟柳万丝垂，无因系得兰舟住。雁过斜阳，草迷烟渚，如今已是愁无数。明朝且做莫思量，如何过得今宵去！
踏莎行|楼角参横，庭心月午。侵阶夜色凉经雨。轻罗小扇扑流萤，微云度汉思牛女。拥髻柔情，扶肩昵语。可怜分破□□□。□□□□有佳期。人间底事长如许。
踏莎行|寺内虔香，佛前祈语，莲台互把三生许。鹣鹣许认是前身，扶摇共济巫山雨。小榭沾红，清塘湿露，双双也叫鸳鸯妒。凭谁胡说早春寒，深春已在心头驻。
踏莎行|梦影惊潮，梨魂碎水。伤心尽在新词里。西湖一碧葬琼花，杜鹃叫断孤山尾。女子如斯，才人已矣。古今多少如卿比。莫将薄命为才嗟，艳思谁使文成绮。
踏莎行|一带篱笆，羝羊角痒。才穿寸许便成丈。茅山山上放悲声，恰闻沧海春潮声。百尺石帆，凌风何往。有人柳外敲孤桨。张公吃酒李公颠，江头枉渚真成枉。
踏莎行|堠雪翻鸦，城冰浴马，捣衣声里重门闭。琵琶忽送短墙西，当时不是无情地。帐底烧春，楼头热浴，百钱便博征夫醉。寒原望断少花枝，临风也省看花泪。
踏莎行|步步无生，缘亲禅道。明来暗合通庄老。风仙十载去朝元，处端云路将应早。悟正身中，无穷真宝。因缘漏果何须造。闲闲活计我家风，逍遥坦荡吾门好。
踏莎行|雪暖闲阶，泥香野戍。如丝草，把芽尖露。惊心瘦了小桃花，飘红乱点蘼芜路。荇带刚裁，荷钱小铸。青青柳，送征轮去。江山处处有人烟，无人也有新栽树。
踏莎行|雨过山明，烟生川媚，佳人初把罗衫试。玉骢嘶入柳阴中，蒙蒙淡日蒸花气。帘幕低垂，阑干独倚，一池春浪鱼鳞起。暮寒寂寞掩重门，怕人问道归期未。
踏莎行|雁户延秋，虫窗守恨。翠蛾曾把春衫印。月明衾冷两边同，更缘何事劳方寸。踪迹飘萍，韶华落蕣。天涯未必归期准。锦机无力烛心灰，从今只有相思分。
踏莎行|玉质孤高，天姿明慧。了无一点尘凡气。白莲空殿锁幽芳，亭亭独占秋光里。一切见闻，不可思议。我今有分亲瞻礼。愿垂方便济众生，他时同赴龙华会。
踏莎行|壬癸才升，丙西已降。往来浇灌黄芽长。灵童采摘赴瑶宫，笙簧迎引声嘹亮。虎啸祥风，龙翻雪浪。斡旋造化凭真匠。炼丹砂就月华清，踏云行处神光灿。
踏莎行|花落逢君，叶飞还去。吟装几日沿江渚。阿章遗石想苔封，第三泉水茶山路。远渌浮天，冷香开暮。烟鬟翠亚蕲春树。竹间试谱竹枝歌，如闻横笛凌风语。
踏莎行|玉骨元清，金丹已就。长春不老何年朽。圆成一性遍河沙，遗骸全体仍依旧。万代稀逢，一时罕有。天涯门弟来奔凑。安居处顺庆真容，焚香十万连三昼。
踏莎行|醉柳边莺，懒风熨草。约郎暂会闲门道。粉墙阴下待朗来。藓痕印得鞋痕小。花日移阴，帘香失袅。望郎不到心如捣。避人愁入倚屏山，断魂还向墙阴绕。
踏莎行|明月清风，绿尊红袖。厌厌夜饮胜如昼。虽然文字有馀欢，也须闲把笙歌奏。十雨如期，三秋届候。去年丰稔今年又。东阡西陌稼如云，笑他齐量区兼豆。
踏莎行|柳碎蜂忙，花繁天小。烟光易过清明早。雨余帘尚卷时稀，病前书已摊来少。酒向春疏，笺和愁到，熏衣忘却香焦了。吹箫强欲和啼莺，一声飞去棠梨杪。
踏莎行|风雨声中，松杉影下，帐篷朵朵如香榭。四山暝色渐迷离，红灯串串枝头挂。褥软衾温，意浓兴雅，联床细语消清夜。中宵短梦到凉秋，经霜柳色犹如画。
踏莎行|杨叶楼中，枣花帘下。盈盈有个人如画。玲珑心地解怜人，嫣然一笑千愁卸。兰桨催舟，金鞭拂马。迢迢换了天涯也。杜郎禅榻鬓丝风，今生甘守凄凉夜。
踏莎行|晕掩青灯，寒侵翠袖。音书望断重阳后。昔年闺阁斗新妆，而今追忆难回首。夜月连床，晓窗同绣。踏镫挑菜频携手。梦中依约聚还分，觉来赢得愁肠逗。
踏莎行|杨柳溪桥，桃花野渡，十年车马同游处。联诗曾对月华明，伤心只见春光暮。迢递双鱼，浮沈尺素，相思辗转愁无数。东风听彻子规啼，声声诉尽空归去。
踏莎行|白雪词工，青琴调古。瑶笺飞下新题句。熏香珍护碧纱笼，神交梦绕龙舒路。水绘名园，谢庭飞絮。金闺喜得知音侣。灯前不厌百回吟，空阶凉滴梧桐雨。
踏莎行|岸柳迎波，谷莺迁墅。春光来共吾同住。一杯清酿慰殷勤，披星踏遍天涯路。爱懒贪闲，吟风啸露。许他晾羽滩前鹭。昂头笑逐赤乌游，飘飘襟袖如飞舞。
踏莎行|玉版参禅，翠竹倚杖。修篁一径成孤往。风梢雾箨绿檀圞，沈沈清籁烟中响。涧水弯环，云山无恙。抚阑一为高歌放。凤凰崮外断虹明，浮U涌现庄严相。
踏莎行|扇影轻回，弓痕微吐，含情似觉娇波度。何人解唱惜红衣，幽芳自媚莲心苦。谁遣巫阳，空迷楚雨，招魂索梦都无据。眼中何物可相思，古春窄到裙边路。
踏莎行|北望蝶山，西迷凤苑。匆匆醉里题诗满。黄花只似去年黄，去年人去黄花远。雨压城荒，丘园路断。却晴又恨公来晚。依稀自唱古人诗，明年此会知谁健。
踏莎行|东布烟萝，西排雪柳。秦川渭水添清秀。四方八表涌金莲，祥光瑞气轻轻覆。九转经营，一时功就。自然玉殿成无漏。三清高坐宝花台，谁知此景无中有。
踏莎行|漠漠烟雨，卖花声苦。庆花朝莺啼燕语。绿杨芳草江南春，琼楼百座起东浦。嚷嚷蜂忙，翩翩蝶舞。世间烦恼自寻取。鸡虫得失将无回，百年莫被贪嗔误。
踏莎行|呖呖哀鸣，翛翛倦羽。经年也学人羁旅。烟汀沙渚恐无凭，不曾寄得书儿去。上苑荒凉，衡阳间阻。有人独倚阑干数。楼头过尽万千行，残霞落照秋江暮。
踏莎行|镜翠销香，筝银换字。新寒不管花憔悴。凉波洗尽梦前重，只应瘦月知人意。别绪云乖，欢期汐逝。书沈空见飞鸿至。天涯那有未销魂，从今怕记销魂事。
踏莎行|落叶云溪，连松王母，西风又见秋如旧。先生箕踞傍梧桐，酒酣未到消沉处。棘杖芒鞋，高云细路，偶然鸟啭声声瘦。晚来晴气雁长鸣，夕阳红上千山去。
踏莎行|菊露晴黄，枫霜晚翠。重阳气候偏如此。异乡牢落怕登临，吾家落照飞云是。举扇尘低，脱巾风细。灵苗医得人憔悴。灯前点检欠谁人，惟有断鸿知此意。
踏莎行|烟锁朱楼，霜铺白屋，墙边透出东篱菊。荷池尚见泻残红，芳郊犹喜堆余绿。天外鸿孤，灯前影独，月明常把金钱卜。蛩吟错认报佳音，芙蓉笑倚屏山曲。
踏莎行|梅喜先春，雁惊未腊。于门瑞气浮周匝。正当月应上弦时，长庚梦与良辰合。螺水恩浓，U江德洽。寿杯劝处燃红蜡。明年此际祝遐龄，贺宾一一趋东阁。
踏莎行|漱玉堂前，渊明宅里，长空雁叫西风起。斜阳淡淡照疏篱，几丛乍放明黄紫。艳与时违，瘦堪人比，年年引得诗翁醉。赏心最爱是黄昏，暗香满地天如水。
踏莎行|瑞脑烘猊，素筝排雁。绿窗深处新妆淡。娇春偏觉眼波慵，宜人更是心情慢。佩响微风，琴鸣幽涧。还疑天女将花散。春光秾日惜分携，碧城缥缈愁无限。
踏莎行|雪藕调冰，甘瓜浮水。华筵坐对湖山美。鸾刀犀筋两纷纶，最难抵受辛勤意。月上流云，霞余成绮。抽毫欲写心中事。前霄不饮负花枝，应教酩酊花前醉。
踏莎行|檐燕成双，愁人独个，侬心小巧相思荷。渐思渐瘦渐怜怜，新词成阙无人和。我念于人，谁人念我？夜来唯月孤相佐。开花不遇识花人，心门且扣千千锁。
踏莎行|切切凄凄，叨叨絮絮。西风驿路伤心处。明知枕畔不堪听，何劳故傍疏灯语。古迹丹枫，寒城白苎。便须谱入悲秋句。玉人起坐泪阑干，声声断续纱窗曙。
踏莎行|白雪开残，红云吹尽。园林新绿迷芳径。榆钱不解青春，随风乱点苍苔晕。紫燕飞忙，黄鹂声嫩。日长烟暖游蜂困。凭高念远思无穷，那堪宿酒厌厌病。
踏莎行|霭霭朝云，矜春态度。楚宫梦断寻无路。欲将尊酒遣新愁，谁知引到愁深处。不尽长江，无边细雨。只疑都把愁来做。西山总不解遮栏，随春直过东湖去。
踏莎行|藓蚀残碑，鹃啼远树。词魂绿黯云深处。千年泪满碧螺杯，一时都向坟前注。涨海湖波，驰烟驿路。倾怀又恐鱼龙怒。漫将幽愤瘗荒寒，紫薇花落苍崖暮。
踏莎行|天气难凭，天心难问。清明始有花开信。才能几日不春阴，狂风又是沙成阵。芳草初青，柳枝还嫩。为花莫抱飘零恨。长杨穗似不成花，看他也被风吹尽。
踏莎行|贤兄来到，说公深浅。我闻听忽生叹羡。一母三枝背长情，安忍心变。悔前非改行方便。聪明首会，速来见面。与仁兄和颜欢宴。稍有违情定风子，决成宛转。水去更无厮见。
踏莎行|风剪枝疏，霜惊叶落。柳梢不见春啼雀。去年你我燕双双，今宵孑影听风恶。钩月方消，鸣鸡渐著。昏昏才把无眠度。邻门有客唤丫头，疑君约就看梅萼。
踏莎行|小径红稀，芳郊绿遍，高台树色阴阴见。春风不解禁杨花，蒙蒙乱扑行人面。翠叶藏莺，朱帘隔燕，炉香静逐游丝转。一场愁梦酒醒时，斜阳却照深深院。
踏莎行|香㬉金篝，影回罗扇。蘼芜绿遍闲庭院。高楼昨夜自东风，梨花雪尽何人管。小梦难圆，浓香易断。新来祗觉当杯懒。卷帘无奈是斜阳，画梁误了归来燕。
踏莎行|雪乱杨花，豆圆梅子，帘前渐觉消春意。东风特为送春来，又教春去愁难避。迟日窥帘，晴花落地，游丝拂逼行人袂。平桥■绿自流红，莺声欲向斜阳醉。
踏莎行|新月娟娟，花阴沉静。夜深独自穿芳径。金铃犬吠悄无人，池塘凉浸春星影。引起诗魂，吟怀谁省。隔林宿鸟枝头警。不教幽梦落银床，莲钩露湿苍苔冷。
踏莎行|暗径幽林，芜原碧草，春浓总是千般好。窗前原本是莺啼，他人诳说闻青鸟。未见鱼书，凭添懊恼，寻思怎把相思了。还嗔还怨那冤家，无端害得人颜老。
踏莎行|选得官归，黄埃满面。难于奏赋明光殿。秋帆落日渡淮来，三杯酒浊凭谁劝。旧日佳词，自吟一遍。绿袍不是嫦娥剪。红楼十里古扬州，无人为把珠帘卷。
踏莎行|露坠紫髯，风吹白面。清凉闲却桃花扇。新蝉噪柳不曾停，疏萤绕竹时常见。月共追欢，影堪作伴。金尊在手何须劝。庭空漫爇水沉香，醉来欲展蕲州簟。
踏莎行|鹊信方传，心期已误。琼楼十二归无路。揽星攀月意何痴，云襟只向清风驻。踏倦芒鞋，拈残花树。迷香别有深深悟。轻舒蝶翼绕须弥，千江一苇凭谁渡。
踏莎行|绰约衣裳，凄迷香麝，华灯素面光交射。天公倍放月婵娟，人间解与春游冶。乌鹊无声，鱼龙不夜，九衢忙杀闲车马。归来落月挂西窗，邻鸡四起兰釭灺。
踏莎行|花券裁红，香筒吹绿。轻拿踏遍江南曲。莲心苦里尚回甘，藕丝断后从谁续。翠帔银泥，钿筐金粟。牵云曳雪相思属。弄波莫便采珠还，露房秋泪红盈掬。
踏莎行|影塔秋杯，裛花春袂，年时题遍僧廊字。再来何事断经过，残妆难洗红巾泪。莺乱朝慵，乌啼残醉，相思一点凭谁寄。那堪飞絮认萍根，依然帘幕无人地。
踏莎行|屋上跳珠，檐前瀑注。梦回疑向孤舟住。老夫袒跣百无忧，痴心独自怜牛女。乌鹊翻飞，蛛丝回互。瓜筵乞巧终何补。一年期会到来时，颠风却断银河渡。
踏莎行|光淬芙蓉，魂惊魑魅。青苔石上娲皇泪。自从双剑作龙飞，空闻白虎眠幽隧。歌舞方酣，越人兵至。水犀惊醒夫差醉。鸱夷葬后馆娃空，U镂似比干将利。
踏莎行|照眼菱花，剪情菰叶。梦云吹散无踪迹。听郎言语识郎心，当时一点谁消得。柳暗花明，萤飞月黑。临窗滴泪研残墨。合欢带上旧题诗，如今化作相思碧。
踏莎行|莲意还清，蕉心初卷，惊寒早觉红妆贱。寻思未若梦魂中，心期得处常常见。桃李先芳，幽花无绽，深愁暗傍林阴转。可怜血泪一春倾，皇天不与东风便。
踏莎行|恨逐香销，帘和梦卷。筠屏悄倚闻歌倦。逢春病酒懒心情，转喉涩却龙香管。泪玉一緺，啼妆半面。登楼揾断横波眼。花前恁自不禁持，云沉月闭吹笙院。
踏莎行|春渚芹蒲，秋郊梨枣。西风沃野收红稻。檐前炙背媚晴阳，天涯转瞬萋芳草。鲁望渔村，陶朱烟岛。高风峻节如今扫。黄鸡啄黍浊醪香，开门迎笑东邻老。
踏莎行|钟阜斜阳，秦淮别浦。熏风醉杀花无数。一从鼙鼓渡江来，漫天翻作惊红舞。秃管争晨，孤灯夺暮。华年心力甘分付。妍媸异代未招魂，琵琶一曲凭谁诉？
踏莎行|结客千金，醉春双玉。旧游宫柳藏仙屋。白头吟老茂陵西，清平梦远沈香北。玉笛天津，锦囊昌谷。春红转眼成秋绿。重翻花外侍儿歌，休听酒边供奉曲。
踏莎行|阶影红迟，柳苞黄遍。纤云弄日阴晴半。重帘不卷篆香横，小花初破春丛浅。凤绣犹重，鸭炉长暖。屏山翠入江南远。醉轻梦短枕闲敧，绿窗窈窕风光转。
踏莎行|黄U新姿，怡园玉宇。楼前曲径连芳圃。海疆游客远归来，难寻旧日渔舟浦。老丈悠闲，儿童笑语，花丛更有多情侣。万千气象颂今朝，好诗题上亭间柱。
踏莎行|尘路风花，暖空晴絮。游丝剩有萦牵处。客怀幸自不禁愁，啼鹃又恁催归去。细草春沙，垂杨古渡。忘机可得如鸥鹭。平湖却也慰人心，片帆不碍烟中树。
踏莎行|盟缔钗鸾，行排柱雁。妾心争得郎心换。黄金错铸恶因缘，搅情丝绊将刀断。细柳青围，杜鹃红遍。风流阵上呼传箭。到今劳燕各西东，绣房空也无人管。
踏莎行|耳听金经，口餐玉饼。手持象管书心印。虽然事事竞相萦，真如不动常清净。欲要灵明，须磨内镜。居尘不染真常应。真常应后显胎仙，胎仙显后真常定。
踏莎行|薤菜签幐，豆花篱落。嫩凉山枕新眠觉。明河案户晓星沈，绮疏生白凝虚幕。风露留支，山梁饮啄。闲庭永日堪罗雀。沧洲画稿半丛残，卧游一卷尘生阁。
踏莎行|绣幕飘烟，朱阑贴水。花阴一片愔愔地。粉墙西角有谁来，藓香犹印鞋痕翠。敛袖添颦，停杯如醉。心头多少闲情事。当时软语约春鸿，云罗误了相思字。
踏莎行|丫髻之中，明藏两吉。师名顶戴休更易。钟离昔日亦如斯，姚公仿效宁无益。性烛修完，命灯挑剔。灵光朗照知无极。迎仙客唱踏云行，瑶台月里投端的。
踏莎行|远树堆山，流云捧水。渔舟疑去天无几。波涵初月净无光，晚霞散作千端绮。芦荻洲前，茭蒲顷里。棹歌声逐西风起。野禽飞去不知名，烟波岂独元真子。
踏莎行|镜晕眉山，囊熏水麝。凝然风度长闲暇。归来定解鹔鹴裘，换时应倍骅骝价。殢酒伤春，添香惜夜。依稀待月西厢下。梨花庭院雪玲珑，微吟独倚秋千架。
踏莎行|致士除宫，卑身拥彗。金台碣石参差起。飞霜五月总无端，谈天一口何容易。大吕钟沉，招凉珠毁。燕昭城关斜阳里。江山惯见古今人，莺花那管兴亡事。
踏莎行|宿雨才收，馀寒尚力。牡丹将绽也近寒食。人间好景，算仙家也惜。因循尽扫断蓬莱迹。旧日天涯，如今咫尺。一月五番价共欢集。些儿寿酒，且莫留半滴。一百二十个好生日。
踏莎行|路阻横波，人来仙馆。迷途巧借东风便。当时九面望湘帆，谁知灵境寻常见。楚竹烟迷，越禽声唤。榕湖计日征尘浣。旧游风景记分明，无因说与衡阳雁。
踏莎行|如是我闻，金仙出世。一超直入如来地。慈悲方便济群生，端严妙相谁能比。四众归依，悉皆欢喜。有情同赴龙华会。无忧帐里结良缘，摩诃修哩修修哩。
踏莎行|树影将圆，林梢不动。汗珠挹透纱衣重。荷风忽送雨飞来，晚凉习习生幽梦。珠箔高钩，瑶琴闲弄。移樽邀取蝉娟共。今宵拼著醉眠呵，夜香闻早添金凤。
踏莎行|如我昏沈，匪伊朝夕，寸心终古无人识。灵犀一点有时通，除非马角乌头白。长夜漫漫，空房寂寂，香篝前度烧安息。罗帏直入月无猜，瓶花开落谁怜惜？
踏莎行|到处为家，鹑居无恋。要行便去云游转。阴阳之外物难拘，长安咫尺真非远。道乐希夷，死生永免。亘初一点光如电。自然照耀晃虚无，命清无缺成修炼。
踏莎行|中表姻亲，诗文情愫，十年幼小娇相护。不须燕子引人行，画堂到得重重户。颠倒思量，朦胧劫数，藕丝不断莲心苦。分明一见怕销魂，却愁不到销魂处。
踏莎行|守丹田，分恁么。公认正直无堕。包四象立虚名，言千日成功课。作良缘，丝缠锁。花开处琼英妥。人返得丈夫身，身风了千千个。
踏莎行|寸寸柔肠，重重逝梦，年来岁去凭花送。而今欢怨两无因，襟头不觉啼痕重。浊酒频浇，清茶偶供，长留风月教吟弄。者般遣得有涯生，何须更觅桃源洞？
踏莎行|林外风狂，庭前雨细。两般酿做愁滋味。孤灯暗淡欲残时，檐牙滴沥犹无已。既不堪听，又难得睡。惊人梦也无头尾。可能把我恨千端，和他并做春江水。
踏莎行|不受饥驱，何忧看杀。逢君几度更裘葛。愁时蝶梦苦难轻，老来姜性偏增辣。病莫多情，穷须作达。醉歌要把行云遏。蜀山雪亮坠U狲，钱唐风晦惊罗刹。
踏莎行|支骨穿冰，冲寒破腊。坚身宁守拼灰劫。苔枝缀玉总堪期，无妨大雪重重压。我也如梅，我心何怯。经年风雨当一霎。东风不信不吹回，春田我去为先拓。
轮台子|几日新寒乍到，看满砌海棠幽冶。待教选胜寻芳，是处画檐雕榭。小山琼树初开，晕檀心渐觉飘珠麝。轻烟歇雨，更冷露无声氤氲射。飘飘金粟前身，又谁倩虎头妙写。揽仙芬待踏遍银蟾，好酬良夜。怕娇额涂黄，智琼妆卸。便金屋携来，不许狂蜂惹。爱芳姿风流蕴籍。问何时重染天香，向广寒宫借。
轮台子|社燕宾鸿，烟雨无消息。西风去东风摇曳，几度棹歌凄恻。鸳鸯一别人U里，曾唤起小阁梅边吹笛。十九年矣如梦里，买酒问西陵秋色。乱云隔。风流郡丞，可沉吟记得。我亦江湖客。见九重诏自云中出。正塞垣春，生岑寂。催奉宸游笔。未央殿前，承明庐侧。青藜子夜休轻掷。看御柳掩映，珂鸣紫陌。相思故人，狂态依然，醉眠锦瑟谁于邑。星寒窗碧。剪宫烛认腰带相识。
辊绣毬|流水奏鸣琴，风月净天无星斗。翠岚堆里，苍岩深处，满林霜腻，暗香冻了，那禁频嗅。马上再三回首。因记省去年时候。十分全似，那人风韵，柔腰弄影，冰腮退粉，做成清瘦。
过涧歇|山叠叠，溪流曲曲。大似雷轰，细似琮琤，碎玉声声续。天际倒悬三峡，波漾千竿竹。石齿冷，入手寒香沁新绿。更耸身直上，鸟道清泉，羊肠翠麓。扶杖云生足。小憩松风，看摘春纤，轻携碧篓，村火几处茶初熟。
过秦楼|谷雨收寒，茶烟扬晓，又是牡丹时候。浮龟碧水，听鹤丹山，彩屋幔亭依旧。和气缥缈人间，满谷红云，德星呈秀。向东风种就，一亭兰茁，玉香初茂。遥想曲度娇莺，舞低轻燕，二十四帘芳昼。清溪九曲，上已风光，觞咏似山阴否。翠阁凝清，正宜瀹茗银罂，熨香金斗。看双鸾飞下，长生殿里，赐蔷薇酒。
过秦楼|虎卧天门，龙腾凤阙，书法王家元妙。画烂衣襟，磨干池水，透得旧来关窍。更狂僧醉圣，探奇掇隽，纵横颠倒。爱青年方盛，高名歘起，万人称好。叹拙手勉强挑戈，依稀拨镫那识，就中天巧。欲取金丹，并携洛赋，子细从君论讨。只恐挥毫，迟留迅疾，肘腕不禁衰老。判千金买纸如山，倩渠长扫。
过秦楼|梦切江云，恨抽芳草，雾涩剪愁难断。斜阳屋底，犹挟馀寒，世上久抛纨扇。惆怅老去填词，偏爱良宵，怕催银箭。看屏山曲曲，孤灯无语，水涯人远。谁问讯酒面红生，酬春无力，暖人碧波浓染。冰澌老巷，风掩重门，一夜鬓霜先变。冷句飞香，重怪他清露时搓，浮萍难倩。想天孙此际无睡，星如泪点。
迎新春|岁首庆春节，共惜朝阳和煦。淋漓喧腾语。逞游乐，携佳侣。接通衢鱼龙部伍。乍散入无限园林深处。日晚人更聚。争夸道升平重睹。渐春光永，艳溢花坞。幽径里石痕竹影随步。垂杨碧绕阑干亚，记曾来徙倚吟伫。变豪奢唯许清欢消闲绪。渐风化南土。蔓草尽争，肯独行多露。
迎春乐|清池小圃开云屋。结春伴往来熟。忆年时，纵酒杯行速。看月上归禽宿。墙里修篁森似束。记名字曾刊新绿。见说别来长，沿翠藓封寒玉。
迎春乐|神州丽景春先到。看看是韶光早。园林深处东风过，红杏里莺声好。漠漠青烟远远道。触目是绿杨芳草。莫惜醉重游，逡巡又年华老。
迎春乐|红深绿暗春无迹。芳心荡冶游客。记摇鞭跋马铜驼陌。凝睇认珠帘侧。絮满愁城风卷白。递多少相思消息。何处约欢期，芳草外高楼北。
迎春乐|参差凤铎鸣高屋。渐惊觉清眠熟。看夕阳倒影花阴速。双燕子归来宿。几曲危肠愁易束。问雪鬓何时重绿。料想此情同，应暗损香肌玉。
迎春乐|谁家燕子辞华屋。衔泥去度帘熟。念古悲有限驹光速。苔上蚀城狐宿。人物斑斓砖一束。旧曾是瘗红消绿。见说北风图，思蜀绘悲寒玉。
还京乐|禁烟近，触处浮香秀色相料理。正泥花时候，奈何客里，光阴虚费。望箭波无际。迎风漾日黄云委。任去远，中有万点，相思清泪。到长淮底。过当时楼下，殷勤为说，春来羁旅况味。堪嗟误约乖期，向天涯自看桃李。想而今应恨墨盈笺，愁妆照水。怎得青鸾翼，飞归教见憔悴。
还京乐|近来苦，酷似寒天暮日归路近。况深秋天气，剪风寂雨，闲怀孤闷。看翠岚凝碧。秋林一片红黄晕。叶落处山鬼，报我天涯愁讯。叹凄凉甚。记京华旧日红尘，满目飞沙，疏雨阵阵。桥边浅水琤瑽，悄无人漏残灯烬。柳枝稀还挂月含情，临风散恨。此际成稠帐，潮声撩乱方寸。
连理枝|不怕花枝恼。不怕花枝笑。只怪春风，年年此日，又吹愁到。正下帷趺坐没多时，早蜂喧蝶闹。天也何曾老。月也何曾好。眼底眉头，无情有恨，问谁知道。算生来并未负清才，岂聪明误了。
连理枝|三四春红片。怊怅闲庭院。紫玉霏香，碧璚砌艳，九霞仙眷。叹新来酒醒却添酲，把芳韶看贱。梦比天涯远。愁剪波心乱。帘底相思，更谁同谱，桃花歌扇。笑人间崔护枉游寻，也经时避面。
连理枝|几寸秋莲意，咫尺丁香气。一色罗裙，双钩么凤，凌波欲起。记水晶帘下画屏边，见人人独倚。不怨书难寄，不怨情难易。只怨当时，轻识惊鸿，明眸皓齿。正小斋新月曲如弓，展红笺小字。
连理枝|才说春来好。偏又春归早。容易春分，无端春暮，一年春了。向落红红处惜春阴，替花枝写照。连理花枝少。婪尾花枝小。梅蕊春残，夭桃春谢，海棠春老。且晴团红粉护春烟，漫拈花微笑。
送征衣|过韶阳。璇枢电绕，华渚虹流，运应千载会昌。罄寰宇，荐殊祥。吾皇。诞弥月，瑶图缵庆，玉叶腾芳。并景贶三灵眷佑，挺英哲掩前王。遇年年嘉节清和，颁率土称觞。无间要荒华夏，尽万里走梯航。彤庭舜张大乐，禹会群方。鹓行。望上国，山呼鳌抃，遥爇炉香。竟就日瞻云献寿，指南山等无疆。愿巍巍宝历鸿基，齐天地遥长。
选冠子|布谷啼残，野棠开尽，见说绿肥红瘦。何方系马，是处提壶，输与五陵豪石。暗想南陌东阡，草乱青袍，飞花眠柳。似徐娘老去，风情今日，可还如旧。犹忆得锦瑟相偎，画楼频倚，低唱翠眉微皱。软红满目，风雨无端，断送韶华太陡。试共东君细论，何似休来，来须相守。未寻春春已先归，愁煞晓钟时候。
选冠子|佛国沧桑，仙根陵谷，太息树犹如此。摊书客去，题障诗传，都付洛阳残记。龙蜕何年复生，溜雨皴痕，拿云腾势。纵苍髯非古，也曾亲见，贞元朝士。凭吊劫火迷茫，梵香零落，栖鹤仅留孤翠。空王殿宇，故国风烟，谁省眄柯深意。门外垂杨送春，分到新阴，炊羹堂里。任行吟庭静清涛，凄影夕阳铺地。
选冠子|徐孺亭边，滕王阁畔，旧识中丞开府。燕雀春闲，鱼龙夜静，白昼满城箫鼓。时看节钺临戎，宫墙较士，笑谈樽俎。有邦人报道，十郡兵销，九江度虎。望故园宝泽楼成，琼恩堂启，轮奂翚飞百堵。仰荷皇恩，钦承帝敕，经画有烦地主。庐阜风烟，灵峰云气，壮观大江今古。今非才遭际，合家岂堪霖雨。
选冠子|续缕关情，书裙故事，年华又到。丝菖酒面，角黍波心，老去无多怀抱。还是闭门，曼引诗声，暗温词稿。任遗钿拾翠，金鞭公子，歌呼沿道。空见说红荔湾头，流花桥畔，雷鼓云旗喧扰。阑干波影，粉麝风香，十里暄阳芳草。空巷近传，夜禁门迟，春台酺早。讲水嬉深意，莫负湘江一棹。
选冠子|万古凭高，一声长啸，勘破古人公案。让本陶唐，征于汤武，不过授贤治乱。姬运东衰，夷氛北涨，赤子可嗟涂炭。善桓文烈烈轰轰，倾厦赖乎支干。争奈何战国纷纷，嬴秦扰扰，元气等闲飘散。谦让未遑，诗书安事，吾道厄于炎汉。陋矣河汾，贤哉濂洛，再整残编断简。倘若非奎壁光辉，长夜几时能旦。
选冠子|玉砌雕阑，朱门紫陌，争似道人茅宇。樽有新醪，盘无兼味，自傍小溪垂缕。富贵何淫，贱贫亦乐，此外更无他语。有时将明月为家，或共白云为侣。还俯视六合之间，茫茫何物，不入灵台丹府。绿水青山，野花啼鸟，已把此心留住。梦熟黄粱，尘飞沧海，转首便为千古。问雪堂归去何时，江上一犁春雨。
选冠子|水冷鸥心，山当龙尾，风外雨丝吹断。寻诗笛步，卖醉筝船，消尽画楼歌扇。商女厌说兴亡，露泣莲房，风摧蒲箭。系黄昏单舸，碧箫促暝，俊游人远。空怅惘旧雨池台，劫后湖光，一碧怕教尘染。杨枝海上，紫稼天涯，谁吊露花三变。羿彀浮生，百年浩荡，骚愁蛾眉余倩。便招魂九池梦坠，谯门鼓点。
选冠子|一带青松，半湾绿水，此是谁家位置。拊膺惆怅，低首沈吟，说甚平泉兴替。想为燕去梁空，总到春来。一年长闭。剩虬梅几树，有时和雨，暗垂香泪。问昔日金谷亭台，药栏花屿，只有青山曾记。痛深绣虎，肠断西州，我比羊昙憔悴。门对晴峦，杜鹃还似当年，怨红啼翠。记未园诗句，吟向暮钟声里。
选冠子|万岁山高，广寒殿古，缥缈九重深处。太液波容，承光树色，便是阆风玄圃。银瓮宫醪，雕盘玉馔，味胜琼浆麟脯。半空中羽盖云旓，恍惚昼逢王母。蒙圣恩特赐传宣，遍教游览，宴罢归来日暮。城转西华，桥连东阁，迤逦蓬莱仙路。紫禁宸居，青山隐墅，中夜梦魂来去。睡觉来日出东方，鸟语花香在户。
选冠子|乞食何穷，为农已老，鸿鹄高飞千里。盈掬黄花，一尊渌酒，烂醉南山画里。乐天知命，乘化逍遥，那论贤愚五子。自归来，谢却征书，耻作安刘园绮。忆前人百甓宜劳，八州建节，身傍浔阳开士。细咏荆轲，长怀易水，此岂山林步履。典午遗墟，中原沉陆，歌哭心迷悲喜。托闲情，一赋非瑕，我有所思而已。
选冠子|翠伞支寒，玉环媵别，惆怅坠红池槛。双蕖怨重，百叶香残，珠泪暗凋霞脸。秋色半江，画舸人归，仙城波撼。奈丁宁鸥约，荒凉鸳梦，黛愁烟惨。还记取载酒瑶津，敲诗白社，偷眼旧欢如闪。凌波欲去，婉转明装，零落也难污染。应念阿侬，心苦谁知，臂盟堪验。付媚儿清唱，樱口余芳未减。
选冠子|缓缓来兮，匆匆归也，借取阳关离盏。愁边汐社，乱里新亭，痴约者番排遣。知道春非我春，前度曾经，胜悬幡剪。怎收场，容易商量交代，雨丝风片。凭再订翻药联吟，餐樱新集，总觉年芳难挽。莺歌渐涩，蝶舞斗慵，一味惹人凄眷。谁把飞英会开，红瘦绿肥，追欢都倦。伫东皇回驭，清尊无恙，那时重款。
选冠子|梦短成烟，身轻逐絮，好倩晓风扶定。蜂须慢惹，蛛网潜穿，不怕妒花风劲。还向树底幽寻，埋玉泥香，瘗愁径冷。怨东皇何事，催将春去，付将凄哽。空记忆艳夺朝霞，娇笼凉月，几费词人吟咏。珠帘望里，玉笛声中，飞过阑干无影。惆怅留仙，未能盼断珊珊，容消金镜。便重来有约，只恐莺盟难证。
选冠子|烟约郊长，风欺帽侧，车外疏林慵绣。银笺陌上，翠楫横塘，不是那时携手。故黛落鬟，一梦云屏，几禁回首。枉教人传说，青梅赌笑，红墙横斗。也准备百不思量，思量况在地老天荒时候。长波掩市，迸入离肠，一样醉春如酒。珍重旧家，只有枝禽，许他厮守。剩寒香薄幸，还傍绮窗暗透。
选冠子|枕海山横，陵江潮去，雉堞秋风残照。闲寻桂子，试听菱歌，湖上晚来凉好。几处兰舟，采莲游女，归去隔花相恼。奈长安不见，刘郎已老，暗伤怀抱。谁信得旧日风流，如今憔悴，换却五陵年少。逢花倒躲，遇酒坚辞，常是懒歌慵笑。除奉天威，扫平狂寇，整顿乾坤都了。共赤松携手，重期明月，再游蓬岛。
选冠子|筑室灵峰，买田葛水，休笑巢鸠计拙。青琐十年，黄扉七载，辛苦此时暂歇。丹桂洲前，白鸥池上，照眼碧波澄澈。更新添宝泽楼高，邀取大江明月。愧迂儒经国无能，避贤宜早，敢谓退身决烈。畎亩情深，江湖忧在，瞻恋九重天阙。仁寿高玄，奉天华盖，几度梦中朝谒。长记得西苑观灯，踏遍御街春雪。
遐方怨|笼月影，拂花痕。小凤氤氲。双袖梅花罩淡云。琼楼隐隐欲黄昏。殷勤锦瑟也，与微温。
遐方怨|秋到骨，雨回肠。弄影丝丝，绕堤谁共髡柳长。绿痕深浅已微茫。一襟斜照里，挂残黄。
遐方怨|辞凤辇，泣鲛宫。冻合银瓶，竟床馀香分绿熊。麝尘栖簟掩熏笼。几人簪白柰，吊惊鸿。
遥天奉翠华引|雪消楼外山。正秦淮翠溢回澜。香梢豆蔻，红轻犹怕春寒。晓光浮画戟，卷绣帘风暖玉钩闲。紫府仙人，花围羽帔星冠。蓬莱阆苑，意倦游常戏世间。佩麟旧都，江左襦裤歌欢。只恐催归觐，剩宴都休诉酒杯宽。明岁应看，钧容舞袖歌鬟。
酒泉子|春色初来，遍拆红芳千万树，流莺粉蝶斗翻飞。恋香枝。劝君莫惜缕金衣。把酒看花须强饮，明朝后日渐离披。惜芳时。
酒泉子|锦水花林，前度刘郎行乐处，当时桃李卧莓苔。又重来。今年菊蕊为君开。赖有诗情浑似旧，西风斜日上高台。醉千回。
酒泉子|绿树春深，燕语莺啼声断续，惠风飘荡入芳丛，惹残红。柳丝无力袅烟空，金盏不辞须满酌，海棠花下思朦胧，醉春风。
酒泉子|寂寞青楼，风触绣帘珠碎撼。月朦胧，花暗澹，锁春愁。寻思往事依稀梦，泪脸露桃红色重。鬓欹蝉，钗坠凤，思悠悠。
酒泉子|罗带缕金，兰麝烟凝魂断。画屏欹，云鬓乱，恨难任。几回垂泪滴鸳衾，薄情何处去？月临窗，花满树，信沈沈。
酒泉子|枕转簟凉，清晓远钟残梦。月光斜，帘影动，旧炉香。梦中说尽相思事，纤手匀双泪。去年书，今日意，断人肠。
酒泉子|可惜春归。换得好花成叶。启金箱，叠絮褶。熨单衣。银钩翠笼南邻女。日暮采桑西去。怕秋胡，回道路。返迟迟。
酷相思|缥缈仙山良夜午。月皎洁，当三五。看花柳烟笼愁万绪。人至也，因风舞。人去也，因风舞。别意纷纭无说处。漫画个，相思树。想莫待丁宁君记取。昔日也，情如许。今日也，情如许。
酷相思|蛛盒牵丝频送喜。谁猜得，相思谜。看织就回文方罫细。程远也，烦君寄。情密也，为侬寄。叩叩香囊襟上系。却忆到，分襟地。正楼外斜阳催客骑。侬去也，浑无计。君住也，浑无计。
酷相思|帘卷帘垂朝复暮。断送落红无数。想杜鹃声里人何处。春山也留君住。秋山也留君住。两峰三竺西泠渡。旧是同行路。总叮咛燕子浑无据。春江也随君去。秋江也随君去。
酷相思|苦雨凄风秋欲暮。正触起离愁绪。少音信飞鸿天际度。长女也迢迢路。次女也迢迢路。料得停针抛绣谱。望亲舍新诗赋。问何日归来同首聚。长女也喁喁诉。此女也喁喁诉。
醉乡春|试验旧衫回忆。知是几场馀沥。望疑影，嗅犹香，谁信坠欢难拾。惨绿晕成重碧。墟下可怜陈迹。比白傅，说杭州，满襟况更闻琶湿。
醉公子|破得东风恨。畏人相借问。还恐是愁中。银床一半空。倘随明月去。月满门前路。犹有万重思。归心梦独知。
醉公子|春去何了草。垂垂杨柳老。门外少游人。游人多逐春。高楼凭远眺。马嘶人未到。芳草蘸红尘。眼穿疑未真。
醉公子|郊外青骢马。蹀躞垂杨下。怅望碧云重。夕阳莲叶东。最是销魂处。禾黍离披去。远客易惊秋。风多莫上楼。
醉公子|侬心何事恼。姐姐欺侬小。偷看合欢书，憎侬问起居。好从花下避，怕见书中字。匿笑不回头，回头替姐羞。
醉公子|庭栽千个绿，好把南华读。我爱此君幽。琅玕戛玉钩。寄情时觅句，枕瑟常眠里。破壁长孙枝，思君十二时。
醉公子|岸柳垂金线，雨晴莺百转。家住绿杨边，往来多少年。马嘶芳草远，高楼帘半卷。敛袖翠蛾攒，相逢尔许难。
醉公子|慢绾青丝发，光砑吴绫袜。床上小熏笼，韶州新退红。叵耐无端处，捻得从头污。恼得眼慵开，问人闲事来。
醉垂鞭|莫唱望江南。娃宫柳。沉吟久。烟外影鬖鬖。清霜知未堪。魂归应恋此。虚廊倚。旧香拈。悄拭藕丝衫。防他珠泪淹。
醉垂鞭|单舸载桃根。桃家妹，秋江泪，花叶寄殷勤。为卿揩泪痕。玉梅将破冻，梅边梦，梦边人。销尽翠禽魂。孤山啼一春。
醉太平|钗分凤凰。被剩鸳鸯。锦笺遗恨爱花香。写新愁半张。晚妆楼阁空凝望。旧游台榭添惆怅。落花庭院又昏黄。正离人断肠。
醉太平|山亭燕新。江楼梦陈。桃华落处知津。好风光巳辰。青山笑人。清江蘸春。天边一径入云。有桑榆几村。
醉太平|单衾梦虚。三秋雁疏。碧梧红浸噫吁。剩江风未拘。空山啸狙。深渊耀鱼。与君冥坐皤如。到蒙蒙太初。
醉太平|残月半篱。残雪半枝。孤吟自款柴扉。听猿啼鸟啼。人归未归。无诗有诗。水边伫立多时。问梅花便知。
醉太平|颠耶其仙。圣耶贤人。人间龌龊堪怜，向醉乡且眠。歌乎有弦，吟乎有笺。糟邱长据千年，其谁曰不然。
醉太平|郑钱沈钱。缗钱侧钱。诗书争似囊钱。看空囊一钱。床头百钱。杖头百钱。张公万选青钱。选刘公大钱。
醉太平|封U见诛。王庭既墟。三生勋业模糊。剩累累贯珠。吟坛未苏。斯文要扶。秋山麋鹿欷歔。料从游计疏。
醉太平|春风玉珂。霓裳大罗。曲江杏宴笙歌。举贤良制科。眉庞鬓皤。文园卧疴。少年三五蹉跎。早衰残阿婆。
醉太平|条条柳丝。朵朵莲枝。看花应趁少年时。闲来屈指。千千万万相思字。今今古古风流事。不堪重读断肠词。妒双飞燕子。
醉太平|浓云散雨收，花苑内鸣鸠。晓来喜见日光浮，暖融融永昼。麦苗润泽怀清秀，榴花湿映红光溜。田家歌舞尽歌讴，是处庆丰年醉酒。
醉太平|夺泥燕口，削铁针头，刮金佛面细搜求，无中觅有。U鹑U里寻豌豆，鹭鸶腿上劈精肉。蚊子腹内刳脂油，亏老先生下手。
醉太平|太平未远。春风不浅。踏歌声彻令人软。夜寒帘半卷。红光摇焰融融暖。难为了金尊满。欲上层楼步回懒。恐宵深漏短。
醉太平|烟凝翠梢。霜封玉条。空中天籁调刁。任经冬不凋。盘根蛰蛟。虬枝挂猱。风姿似阿龙超。看高凌斗杓。
醉太平|眉青目青，花轻絮轻，无端嫁了浮萍，替东风不平。千灯万灯，三更四更，待他说个分明，是前生后生。
醉太平|愁轻梦轻。风声水声。孤舟小泊空U。正更残酒醒。今情古情。长亭短亭。竹枝赠与湘灵。续离骚未成。
醉太平|欢场履綦。骚坛鼓旗。隐囊纱帽弹棋。是翩翩可儿。黄垆是非。青衫泪垂。昔年掷果风姿。到如今左思。
醉太平|霜枫坠丹。风窗送寒。心知明月光残。转墙西小湾。巍巍豹关。迢迢玉山。梦回还在人闲。听鸡声夜阑。
醉太平|凌波藕花。隔篱菜花。如何曼陀罗花。解逢时作花。垂璎似花。仰盂吐花。十年重插宫花。共含饴赏花。
醉思仙|问犀觞。有灵心一点，分水何方。算相随南北，半世诗囊。形又古，雕还瘦，花片水浮香。傥镌名，篆款式，便称王绩家乡。少小西京梦，春风乍赋霓裳。是诗龛双玉，远奉高堂。兴亡影，人琴泪，万寿绝无疆。百年身，几醉月，此中一寸沧桑。
醉春风|陌上轮蹄满。花间蜂蝶乱，画帘低卷对南山。□□□。轻暖轻寒，乍晴乍雨，风流云散。罗袖伤春晚。纨扇惊秋换。谁将白雪污青鬟。懒懒懒。金屋笙歌，茅檐风月，悲欢相伴。
醉春风|秋暑蝇成阵。西日长如闰。无聊所事不宜人，闷。闷。闷。薄酒初醒，孤灯半灭，残书独枕。愁缕萦方寸。华发添双鬓。无端读史更悲歌，恨。恨。恨。剑废荆轲，骓忘项羽，弓藏韩信。
醉春风|紫燕归来两，云踪无处访。桃花开后海棠开，想想想。落日城边，断霞楼角，绿波兰桨。锦瑟萦尘网，香篆消罗幌。更阑酒醒梦难成，响响响。芳树敲风，空阶滴雨，倍添愁怅。
醉春风|春到谁宁耐，羞结泥金带。香篝倚处独含颦，UUU。满院苔圆，半檐榆小，有愁难卖。密约劳担待，鹦鹉多无赖。隔帘小玉悄声传，咳咳咳。花影频摇，月纹如动，那人帘外。
醉春风|屈指三春尽。重亿三秋信。萧郎何事别经年，问。问。问。欲语还停，一杯残酒，一天幽恨。臂约黄金褪。泪剪银缸晕。萧娘对面隔天涯，近。近。近。促坐藏钩，并肩倚笑，满怀风韵。
醉春风|梦比春寒浅。人在芝田馆。碧城深锁一重烟，远远远。轻步瑶阶，莫教惊起，桃花仙犬。锦字无心剪。斗帐流苏掩。双鬟催上七香车，懒懒懒。生怕春人，魂儿太弱，被风吹转。
醉春风|拚把流光卖。偿得相思债。宵来欢会几时重，再再再。更漏将残，金尊未冷，彩云犹在。斜凭朱阑外。怅捻缃罗带。回廊尽处又招回，待待待。万般珍重，千样丁宁，但教宁耐。
醉春风|斗粉微施茜。羞向柔枝颤。东风才恶便归休，片片片。飞上晴窗，翻惊丝罥，却随征燕。细贴垂杨线。还点秋千院。韶光自去不留人，远远远。待扫新红，旋牵旧恨，可怜人面。
醉春风|暖室香成阵。老干妆红粉。梅花窗外月明时，忖。忖。忖。山意冲寒，湖光压碧，乍传春信。绿点苔衣衬。不许风吹损。梦为蝴蝶到罗浮，问。问。问。疏影横斜，暗香浮动，谁能拘紧。
醉春风|月出天如曙。雪𪩘笙歌度。叵罗初放小风来，去。去。去。杨柳桥头，葡萄架下，一身清露。手捏齐纨素。醉眼开云雾。晚妆茱莉满街香，住。住。住。试看娇娥，纳凉小坐，拈花频顾。
醉翁操|悠然。长天。澄渊。渺湖烟。无边。清辉灿灿兮婵娟。有美人兮飞仙。悄无言。攘袖促鸣弦。照垂杨素蟾影偏。羡君志在，流水高山。问君此际，心共山闲水闲。云自行而天宽，月自明而露漙。新声和且圆，轻微徐徐弹。法曲散人间。月明风静秋夜寒。
醉花间|今宵雨。昨宵雨。宵雨不曾住。恰似别来情，乙乙抽成缕。风吹松柏树。山寺鸣钟杵。虚想见君时，昵昵空中语。
醉花间|今为客，昔为客，为客情非一。昔客有其之，今客徒飘泊。依然连路迹，行过千村陌。依然满路人，问我家何国。
醉花间|人难稳，水难稳，舟畔黄鹂影。相见已相同，相别还相趁。带雨摘初桃，绝似泪中粉。桃绿有明年，君去有回信？
醉花间|晴雪小园春未到。池边梅自早。高树鹊衔巢，斜月明寒草。山川风景好。自古金陵道。少年看却老。相逢莫厌醉金杯，别离多，欢会少。
醉花阴|几日愁风和恨雨。乡梦教留住。花外燕双飞，等得它来，诉与伤心语。碧云有路须归去。青鸟书无据。残月又模糊，空照人愁，没个分明处。
醉花阴|静青黄烛。灭烟消，白黑红光旭。转灵丹令沐浴。口长生，五彩从前簇。宗评法箓。写金书，拯救灾回福。及归依功行足。现金丹，衮出昆山玉。
醉花阴|守着灯儿红一颗。独自西窗坐。没得素心人，欲说无聊，只有梅花我。今宵真个能来么。奈梦都难做。比月旧时圆，钩起离愁，不醉如何躲。
醉花阴|楚水巴山云出岫。涛怒长江吼。峡口俏佳人，三过夔门，一见红酥手。风流云散人归后。念新知如旧。执手泪凝眸，别意凄凄，低问君知否。
醉花阴|巨眼今无红拂妓，望古空遥忆。欲借穆王车，走遍天涯，何处寻知己。满胸装得经和史，犹是书橱耳。何日却尘缘，酒鬼诗魔，共住名山里。
醉花阴|曲栏凤子花开后。捣入金盆瘦。银甲暂教除，染上春纤，一夜深红透。点绛轻濡笼翠袖。数乱相思豆。晓起试新妆，画到眉弯，红雨春山逗。
醉花阴|片月横窗明似水，薛荔风还起。湘浦叶除飞，南国相思，清怨凭谁寄。今宵玉露寒如此，破碎山河里。秋来不见一封书，风雨鸡鸣，珍重怀君子。
醉花阴|雨入寒潮愁思悄。客里重阳早。消息误黄花，采采江篱，终不盈襟抱。空蒙草树吴江道。也觉秋阴好。去路忽沈吟，一舸飘然，可信鸱夷老。
醉花阴|支枕恹恹添酒困。撩乱双云鬓。花影忒迷离，来似春潮，那似春潮准。惺忪偏省江郎恨。灯背低声问。梦醒莫伤春，春向天涯，梦里天涯近。
醉花阴|怕说寻芳消永昼。又是黄昏后。宝鸭懒添香，独检芸奁，往事思量否。满怀愁思浓于酒。泪早盈罗袖。灯烬梦无成，花影沉沉，帘幕东风透。
醉花阴|鸳鸯绣出偏成对。衬荷钱叠翠。街鼓报三更，怪冷嫌高，欹着何曾睡。无端要拍珊瑚碎。又暗垂清泪。臂玉恐销香，低首寻思，蓦地灯花坠。
醉花阴|梳裹登楼春起早。新绿池塘草。日日误寻芳，细雨丝风，断续何时了。商量半臂铺绵少。花勒微寒峭。卦里问归期，越是多情，越是多烦恼。
醉花阴|一阳来复群阴往。吾道从今长。万事莫关情，月夕风前，依旧须豪放。卿云舒卷浮青嶂。从古书珍赏。满引唱新词，春意看看，又到梅梢上。
醉花阴|紫菊红萸开犯早。独占秋光老。酝造一般清，比著芝兰，犹自争多少。霜刀剪叶呈纤巧。手撚迎人笑。云鬓一枝斜，小阁幽窗，是处都香了。
醉花阴|忙过重阳诗酒事，还是风和雨。风雨太无情，蚀尽秋光，留下愁如许。黄昏悄立无人处。烟锁篱边树。低语问黄花，皎洁芳心，谁与同情绪。
醉花阴|一抹晚霞花气暝。琴韵书声应。香篆锁窗纱，下了帘栊，小语防人听。月明如水人初定。郎识侬情性。笑促卸残妆，卸了残妆，相倚同窥镜。
醉花阴|晓梦迷离春尚浅。柳系东风软。双鹊语庭轩，旧约新盟，句句缠绵转。多生织就情丝茧。天意凭谁辨。绿鬓理忧欢，劫后琴心，托与霜缣展。
醉花阴|淋漓尽日黄梅雨。断送春光暮。目断向高楼，持酒停歌，无计留春住。扑人飞絮浑无数。总是添愁绪。回首问春风，争得春愁，也解随春去。
醉花阴|碧窗香静停残线。闲凭阑干遍。蛱蝶斗高飞，飞过花阴，叶底重窥见。秋千院落苔痕软。暗里流光换。莫自下珠帘，恐有归来，旧日红襟燕。
醉蓬莱|正霜浮菊浅，露染枫深，九秋佳景。梅报南枝，一点和羹信。峻岳生申，太山瞻鲁，瑞启千年运。飞帛奎文，仪皇韶祉，明良相庆。岁值丰登，道方开泰，塞骑尘收，海鲸波静。几斗璇枢，仰三阶平正。保定乾坤，亲扶日月，万宇同歌咏。比寿彭聃，侔勋周召，致君尧舜。
醉蓬莱|正倦倚柴扉，终日无声，春禽眠熟。凭眺荒村，指点幽人屋。六尺村童，绿蓑青箬，看三头黄犊。还有书斋，何人开窗，展书闲读。准拟春来，对花狂饮，才见花开，落花红蔌。如此风光，问韶华何速。展转床头，清明又到，望笋生成竹。独有垂杨，年年春早，满江浓绿。
醉蓬莱|悄悄闲阶立，针线停拈，今朝逢社。准拟看花，叹花开还谢。何处清游，方壶员峤，称玉人陶写。深院无人，彩绳垂处，秋千横架。风雨连天，曲阑倚遍，还复思量，青春无价。若待晴曛，怕又游丝惹。昨夜灯前，凤头鞋子，绣文方才罢。邻女慵来，芳村闲了，好桃花马。
醉蓬莱|正槐龙欲老，影动朱门，薰风帘卷。竹外人清，听秋声将转。梦草池塘，种兰庭砌，爽气生葵扇。香染黄扉，律调翠简，赏音清宴。因念南阳，碧幢烟静，纶玉宣频，辔丝催遣。带锡犀虹，宠下甘泉殿。笑指蓬莱，画舸东去，向五云葱茜。骑竹欢迎，贺家湖上，绿香红茜。
醉蓬莱|正槐堂日永，梅雨消尘，麦风摇翠。天祐昌辰，诞中兴嘉瑞。秀伟标姿，从容谋断，笑吐平戎计。汉节归来，边尘扫净，鼎司荣贵。间世良臣，威严辅政，妩媚承君，道襟冲粹。玉券金丹，称功名成遂。茂苑烟霞，太湖风月，聊伴凝香醉。补衮工夫，调羹手段，如今重试。
醉蓬莱|任落梅铺缀，雁齿斜桥，裙腰芳草。闲伴游丝，过晓园庭沼。厮近清明，雨晴风软，称少年寻讨。碧缕墙头，红云水面，柳堤花岛。谁信而今，怕愁憎酒，对著花枝，自疏歌笑。莺语丁宁，问甚时重到。梦笔题诗，帕绫封泪，向凤箫人道。处处伤心，年年远念，惜春人老。
醉蓬莱|正玉楼邀月，翠葆迎风，虚庭无暑。从事青州，伴晚来清趣。风味萧疏，此君良好，对故山宾主。独醒微吟，孤怀浅醉，水天挥麈。犹记长安，幔亭张饮，淡白莲花，共倾仙露。炊黍光阴，算旧游何处。太液前尘，渭川新酿，漫破甑重顾。病卧沧江，凄然把袂，一樽愁举。
醉蓬莱|自陇头垂谱，调鼎传家，典刑犹有。岁岁芳期，报小春时候。仙骨非凡，生香不断，标格蕙兰右。江路孤山，水边雪际，为渠诗瘦。白玉堂前，青毡席上，孰谓无人，有如此酒。得意春风，且占万花首。会看常娥，移栽月殿，肯向桂华后。应笑家林，枯松厌蹇，岁寒堪友。
醉蓬莱|望金华真界，宝婺星垣，瑞符玄动。羽葆莱游，有八鸾环拥。日在龙房，下弦平月，见崧岳生申。天上三奇，人间五福，一齐景宠。骞树七台，紫微金简，授箓延年，大椿腾颂。玉液称觞，引长生歌送。彩雾笼云，舞香花萼，降蕊珠仙众。太史多才，功成异日，鸣箫双凤。
醉蓬莱|对西风边地落叶惊飞，黄尘古道。大漠穷秋，寄闲愁多少。客路八千，灵台一寸，向关山未晓。征马不归，画图难识，苍天也老。记否长安，当年明月，想见坝桥，此时人杳。回首乡音，认旧家啼鸟。青冢无声，寒星有顾，但芊芊白草。唤醒芳魂，匆匆未问，华胥蓬岛。
醉蓬莱|正清秋绛阙，华盖天高，金风销暑。海霁鲸波，喜瑞流虹渚。黄道星辰，紫微云气，拥蓬莱深处。万国衣冠，四夷玉帛，两阶干羽。雉扇初开，嫔妃鱼贯，九奏箫韶，凤凰咸舞。内使传宣，记叮咛天语。喜溢龙颜，大地丰登，九衢甘雨。
醉蓬莱|正春风初扇，梅蕊飘香，雨馀晴昼。箫鼓声中，麝烟喷金兽。幕府宾僚，杜诗韩笔，竞吐奇争秀。共指乔松，同瞻峻岳，祝公眉寿。汉相功勋，陈思文藻，奕世风流，迥居人右。持节分符，屡试经邦手。天府剧烦，雍容谈笑，令闻光前后。君相恩隆，公圭金印，一时亲授。
醉蓬莱|大不逾粟许，飘散人间，直恁清烈。管领芳樽，底事不渠屑。中夜庭前，小山丛畔，韵度从来别。那更今年，留连秋色，将傍菊月。堪羡纱窗，胆瓶斜浸，浅酌低讴，人花双洁。恼杀多情，一见一回悦。生怕朝来，梧桐过雨，把花神摧折。倩取骚人，黄香作传，笔未宜绝。
醉蓬莱|望南云似盖，簇翠萱丛，亭亭堂北。家庆屏开，㬉琼枝瑶席。东海桑柔，南阳菊滟，万景澄秋夕。寸草心情，瓣香亲拜，明星南极。粉署仙郎，彩帆归去，桑浦山前，版舆登历。乐府新声，下青鸾仙翼。缥桂香浓，仙厨麟脯，有麻姑亲擘。一曲陔兰，传觞遥羡，陶家宾客。
醉蓬莱|又扁舟东下，水树青圆，雨榴红薄。燕子愁多，在重重帘幕。杖屧山阴，而今休更问，月尖眉约。双杏盟寒，七香珠堕，歌尘飘泊。莫倚危阑，怨深黄竹，一鹤归来，乱峰飞落。笑色凌波，任雾抽烟邈。飘渺生香池冷，湘水外，片云如削。昨夜离人，游仙梦远，天风吹觉。
醉蓬莱|望秋高梨岭，星下莆阳，庆生贤哲。问瑞蓂留两荚。小试宏才，暂劳雕邑，布阳春仁泽。庭有驯禽，村无吠犬，稻黄连陌。最是邦人，合掌顶戴，萱草年华，蟠桃春色。却笑仙翁，觅丹砂金诀。德满人间，诏来天上，看寿名俱得。岁岁霞觞，凤凰池畔，贺生辰节。
醉蓬莱|见羞容敛翠，嫩脸匀红，素腰袅娜。红药阑边，恼不教伊过。半掩娇羞，语声低颤，问道有人知么。强整罗裙，偷回波眼，佯行佯坐。更问假如，事还成后，乱了云鬟，被娘猜破。我且归家，你而今休呵。更为娘行，有些针线，诮未曾收啰。却待更阑，庭花影下，重来则个。
采桑子|一春底事多佳气，非雾非云。郁郁氲氲。端为君家诞阿兴。庆源衮衮由高密，福有多根。百子千孙。此是元侯嫡耳孙。
采桑子|芭蕉几阵檐前雨，瘦尽多情。小小溪亭。一种离愁画不成。梅花断碣江天远，枯泪犹零。莫听瑶筝。恐有何戡旧日声。
采桑子|怪来一夏无佳梦，独睡红房。枕簟潇湘。不信天涯在卧床。刍尼扑落梧桐子，今夜新凉。绣被薰香。小玉移灯宿外厢。
采桑子|厌厌三月长如醉，怨宇啼春。斜照含颦。花信忽忽记不真。枨枨帘幕深深院，红剩香尘。绿作浓云。柳外楼高望远人。
采桑子|梵字阑干银屈戌，锦瑟欢逢。弹破春风。都在花香鬓影中。帘前鹊脑烟初散，惜别匆匆。翩若惊鸿。顿隔屏山路几重。
采桑子|此身暂作江南客，不是渔师。宿在江湄，梦里京华似旧时。肝肠凝铁痴何在，吹皱春池。开上春枝，一点灵犀付与伊。
采桑子|行尸走骨贪名利，分定刚图。不念身躯。皮与骷髅作殡居。劝人割断攀援索，跳出红炉。整顿元初，有个山侗著力扶。
采桑子|年年有个人生日，谁似君家。谁似君家。八十慈亲发未华。棠阴阁上棠阴满，满劝流霞。满劝流霞。来岁应添宰路沙。
采桑子|五更敲瓦萧疏雨，醒也难支。睡也难支。一穟红心欲烬时。家山咫尺遥千里，冷没人知。暖没人知。自吐烟环嚼梦丝。
采桑子|绮窗拨断琵琶索，一一相思。一一相思。无限柔情说似谁。银钩欲写回文曲，泪满乌丝。泪满乌丝。薄幸知他知不知。
采桑子|秦关西出临边塞，泉苦荒城。笳鼓无声。万里胡沙风卷行。如今省识征人怨，惆怅途程。日落寒生。回首尘天冷月横。
采桑子|洞庭枫落胭脂冷，U尾香钩。舴艋轻舟。一任霜风自在浮。绿蓑衣底寒云腻，蒲底槎头。缸面新篘。纵有秋声不起愁。
采桑子|前身定解星前语，生就玲珑。多谢东风。放出桃花满镜红。分明六曲屏山路，那得朦胧。心似孤蓬。长系残香薄醉中。
采桑子|词人帝子归何处，大业繁华。小杜才华。吊过宫斜又狭斜。岭红堤翠浑如旧，开尽梅花，落尽杨花。只换南朝不换鸦。
采桑子|非关癖爱轻模样，冷处偏佳。别有根芽，不是人间富贵花。谢娘别后谁能惜，漂泊天涯。寒月悲笳，万里西风瀚海沙。
采桑子|此身暂作江南客，不是渔家。宿在蒹葭，旧日京华似梦华。肝肠凝铁痴何在，烹入春茶。开上春花，一点灵犀付与他。
采桑子|渡江便作江南客，何不还家。吹动飞葭。一笑东皇忘岁华。铁心无害痴心在，消几杯茶。人日梅花。辜负春风不是他。
采桑子|花开花谢云烟过，百意销沉。犹念晴阴。不许芳菲不上心。闲愁闲忆俄千匝，都付闲吟。楼迥灯深。已负当初况到今。
采桑子|阑干录曲闲凝伫，日影东廊，月影西廊，一霎寒温值底忙。小园贮得春多少，花要生香，叶要生香，那禁东风柳絮狂。
采桑子|沤波不浣羁愁去，酒醒江空。画壁青红。不似南天六六峰。回头萧寺经行路，侧帽西风。感慨潜通。料有瑶珰寄塞鸿。
采桑子|自从封寄花笺后，暑雨凉云。挨尽黄昏。才得鸿来又小春。几时相见兜兜话，候采湖莼。节钺南巡。再访溪桥蛱蝶门。
采桑子|浮生已分成辜负，断简零篇。锦瑟湘弦。留得些些更可怜。人间无复埋愁地，紫玉成烟。好梦疑仙。知是良缘与恶缘。
采桑子|绵绵脉脉何人见，比似愁丝。更少休时。街静灯明彻夜垂。芳菲过眼成萧瑟，润物难期。且自迷离。飘向荒村湿酒旗。
采桑子|宵来赢得凉如水，青琐朱楼。玉腻香柔。月影偎人故故留。诗成绿蚁倾须满，漏箭银虬。疏幌萤流。倚笛谁家各自愁。
采桑子|月明穿户窥人悄，瘦损容光。暖贴银簧。为有山花斗艳妆。小窗寂寞兰薰静，日透衣香。寄语仙郎。珍重新秋一味凉。
采桑子|风尘憔悴西游路，万里登临。何处堪寻。只是缠绵别意深。伊人不见无由语，独弄清琴。响彻枯林。霜后谁知未死心。
采桑子|茜罗结就丁香颗，颗颗相思。犹记年时。一曲春风酒一卮。彩鸾依旧乘云到，不负心期。清睡浓时。香趁银屏胡蝶飞。
采桑子|如花人面端端地，水上相逢。言语难通。看是停桡欲就从。风吹漫理青丝发，意态从容。旋剥莲蓬。抛打香腮惹阵红。
采桑子|西楼月下当时见，泪粉偷匀。歌罢还颦，恨隔炉烟看未真。别来楼外垂杨缕，几换青春。倦客红尘，长记楼中粉泪人。
采桑子|才人词赋飘零尽，花外莺天。萍外鸥天。悟透人间一种禅。三生空忆眉边妩，花倩人怜。人倩花怜。肠断今宵第四弦。
采桑子|慧光剔透茅心鄙，绝虑忘情。形静神清。捧出圆空一点明。驱云扫雾神机胜，出入纵横。实相难明。挥斥光华耀八弦。
采桑子|雪晴门巷妨车毂，澹日空墙。缺月幽坊。人海孤踪祗自伤。卅年竹马嬉游地，屈指韶光。几阅兴亡。燕子归来话短长。
采桑子|今生未必重相见，遥计他生。谁信他生。缥渺缠绵一种情。当时留恋曾何济，知有飘零。毕竟飘零。便是飘零也感卿。
采桑子|盈掬只逐东风转，飘泊何方。零落堪伤。乱扑征衣向夕阳。年来饱尝兜鍪味，乡梦难忘。空结愁肠。剩得炊烟与恨长。
采桑子|霸陵握手伤离别，泗水东流。锦缆龙舟。最怕黄昏泊石头。天涯江袖情何限，好语难酬。一曲吴讴。秋雨如人泪不收。
采桑子|老僧头白焦山顶，不管兴亡。安稳禅床。卧对江南古战场。客来久坐浑无语，饭熟茶香。归路茫茫。水打空船月照廊。
采桑子|芦鞭坠遍杨花陌，晚见珍珍。疑是朝云，来作高唐梦里人。应怜醉落楼中帽，长带歌尘。试拂香茵，留解金鞍睡过春。
采桑子|而今秃发成辛苦，井臼亲操。德曜高标。庑下梁鸿要尔消。可怜又是东风日，雨雪空寮。篝火春宵。忍把新词为汝敲。
采桑子|最怜小妹抛侬去，青鸟音沉。消息难闻。娇病经秋恐不胜。玉珰缄札殷勤寄，为语卿卿。珍重吟身。好慰堂前阿母心。
采桑子|兰因絮果更番换，愁是春人。悲是秋人。一样襟怀两样人。烟蓑雨笠寻常好，瘦是山人。寒是津人。两样生涯一样人。
采桑子|悠悠三十年前事，四印斋头。风韵清柔。辛苦寒香影不留。小园幻住谁为主，零落山邱。依样虚沤。羡尔凌云得自由。
采桑子|飞霙糁径寒烟织，云咽清喉。风射酸眸。U户人家正役休。红垆此际堪围坐，帘幕花浮。琴弄弦悠。快泛钱塘药玉舟。
采桑子|此生自断天休问，独倚危楼。独倚危楼，不信人间别有愁。君来正是眠时节，君且归休。君且归休，说与西风一任秋。
采桑子|虚堂密候参同火，梨枣枝繁。深锁三关。不要樊姬与小蛮。遥知风雨更阑夜，犹梦巫山。浓丽清闲。晓镜新梳十二鬟。
采桑子|重思往事情难已，德语犹温。环佩如闻。不见当年锦帐人。北邙松柏埋香处，烟暗孤村。月冷黄昏。泉下谁来慰断魂。
采桑子|早春抱病鱼轩至，榻拂轻埃。径扫苍苔。幽阁重门此日开。而今冷落西园路，剩粉遗钗。香暗尘埋。夜夜西风堕老槐。
采桑子|留溪苦苦留人住，卿自多情。侬岂忘情。三宿空桑不忍行。死生流转犹相值，已恨今生。休话他生。便说归期泪欲倾。
采桑子|阶下几株红芍药，晓起开轩。露萼U娟。错认蓝花著意看。道人已罢看花兴，燕雀休喧。不去凭阑。收拾闲心学坐圆。
采桑子|落红都作啼鹃泪，一片涟漪。唤醒归期。春去人间苦是非。江头遍撒千愁种，隔岁应肥。好自扶持。待到开花作颂词。
采桑子|画堂昨夜愁无睡，风雨凄凄，林鹊争栖，落尽灯花鸡未啼。年光往事如流水，休说情迷，玉箸双垂，祗是金笼鹦鹉知。
采桑子|罡风吹堕尘埃里，误了初程。又误归程。愿果无因结不成。上清劫换馀灰起，银汉难凭。空语难凭。历到今生第几生。
采桑子|桃花马首桃花放，小雨初收。草绿山邮。春色年年独自愁。东风一带河桥柳，柳外朱楼。不上帘钩。定有愁人楼上头。
采桑子|瑶台婀娜当风立，一抹红霞。裙带微斜。蹴起珠栏欲睡花。沉香笛罢人初倦，月吐云华。油壁他家。小小松耶与柏耶。
采桑子|奇花不比寻常艳，独步南州。往事悠悠。辽鹤重来忆梦游。仙翁不改青青眼，一醉迟留。妙墨银钩。题作人间第一流。
采桑子|候蛩无语残蝉噤，冷露侵阶。屧印苍苔。自古针神号夜来。灯摇碎影帘垂地，梦醒空斋。青鸟音乖。有约黄花几度开。
采桑子|才从雪后消寒意，不见昏鸦。只见梅花。渐见衰杨发嫩芽。何须袖手窗前立，过尽风沙。料理生涯。便觉春光到我家。
采桑子|春城箫鼓无端闹，说近元宵。华烛高烧。偏对良辰更寂寥。斜风细雨敲窗户，又送萧条。愁病无聊。何日行歌白下桥。
采桑子|绿苔深院帘垂地，风落榆钱。戏罢秋千。花径人来拾翠钿。锦屏绣谱闲抛却，长日如年。断续炉烟。学写黄庭又几篇。
采桑子|当时乐意难知觉，只道今非。玉树鸾栖。梦稳香衾润蝶衣。韩郎才调赢消瘦，又惹萦思。红叶秋期。低鬓羞饮醉后题。
采桑子|一天秋色难描画，况是秋声。道是秋声。纵有欧阳赋不成。西风碎撼芭蕉雨，此夜曾听。那忍重听。多恐宵深剑欲鸣。
采桑子|新篇曾诵龟堂句，极诉飘零。健笔纵横。信有文章老更成。相知已是三年旧，此日班荆。执手同惊。饭颗山前太瘦生。
采桑子|瑶阶露湿香兰瘦，今夜新凉。闲凭回廊。数尽秋更细细长。竹稍晓挂西南月，疏影横窗。烟淡潇湘。小梦随风度画廊。
采桑子|春风最忆漳南路，珠转歌喉。波转明眸。一曲娑盘舞未休。回头往事俱陈迹，潞水浮浮。建水悠悠。何处重寻青翰舟。
采桑子|高楼西畔平栏北，天净如波。云薄如罗。白鹤峰前光几多。一钩乍乍寒于水，鬟正修螺。江又浮鹅。只此秋容无奈何。
采桑子|城南城北看桃李，依倚年华。杨柳藏鸦。又是无言飐落花。春风一面长含笑，偷顾羞遮。分付谁家。把酒花前试问他。
采桑子|一编偶向荒摊拾，贵若连城。劫后余生。犹叹其文误箧扃。滑稽玩世谁能及，电舌纵横。恍睹遗型。箬帽棕鞋柳敬亭。
采桑子|凉云枕碧中秋近，哺月裁烟。哺月裁烟。晕碾冰心，脉脉久凭栏。英雄怒发红颜泪，如此江山。如此江山。尽酌西风，一饮醉千年。
采桑子|冰蟾似水空帘静，瘦影玲珑。香雪迷蒙。灯晕凝寒火不红。薰炉独拥无聊甚，一笛悲风。午夜疏钟。知否凄凉两地同。
采桑子|今春曾送回乡雁，欲赋归欤。欲赋归欤。为报闺人扫敝庐。今秋又见南飞雁，岁聿其除。岁聿其除。却悔今春枉寄书。
采桑子|华灯自是年年好，月淡烟空。依旧东风。箫鼓吹香醉脸融。谢他诗侣还相觅，雨迹云踪。不分情浓。柳浅梅深鬓影松。
采桑子|狂蜂冶蝶同撩乱，忍踏芳园。风雨黄昏。纵是无情也断魂。老来心绪惟春觉，春只无言。梦又无痕。冷后炉香细细温。
采桑子|连宵无梦春寒悄，雨也添愁。月也添愁。消瘦腰肢不自由。披衣重把离骚读，怨在眉头。恨在心头。楼外风光似旧不。
采桑子|年年江海常为客，试倚高楼。归思难收。柳外弯弯月半钩。物华荏苒都更换，静处生愁。目送江流。一阵霜鸿下远洲。
采桑子|红闺只恨兰宵短，卸了残妆。倚遍回廊。月在樱桃树底黄。可怜此夕蓬窗宿，费尽思量。挨遍凄凉。不信离家夜更长。
采桑子|溪桥雨过看新涨，高柳鸣蝉。荷叶田田。指点儿童放鸭船。前村浊酒沽来醉，今夜凉天。明月初圆。一枕西窗自在眠。
采桑子|闲云未必关才思，题遍蛮笺。缥缈游仙。输尔清吟一辈贤。老来搜句浑无力，坐惜徂年。逝雁行边。魂断西堂白日眠。
采桑子|乱时正觅桃源地，雁断鸿离。强抑愁思。诗梦惟寻到谢池。军糈糜费皆儿戏，刮尽民脂。竖起降旗。手裂山河复咎谁。
采桑子|白衣裳凭朱栏立，凉月趖西。点鬓霜微，岁晏知君归不归。残更目断传书雁，尺素还稀。一味相思，准拟相看似旧时。
采桑子|高城鼓动兰釭灺，睡也还醒。醉也还醒。忽听孤鸿三两声。人生只似风前絮，欢也零星。悲也零星。都作连江点点萍。
采桑子|清明时节西湖好，逞著秾华。小别侬家。历辘声中走夜车。楼台倒景留行客，风暖春哗。水腻波斜。新苑重开故眼花。
采桑子|湘皋遗佩空萧瑟，倩影疑仙。知为谁妍。满纸秋痕尚眼前。枯香剩取残荷伴，泣露啼烟。此恨绵绵。冷月惊看皕五圆。
采桑子|红英一树春来早，独占芳时。我有心期。把酒攀条惜绛蕤。无端一夜狂风雨，暗落繁枝。蝶怨莺悲。满眼春愁说向谁。
采桑子|移家偏向秦淮畔，陋巷柴荆。纸帐疏棂。轧轧鸣机隔院听。当时裙屐风流歇，几许飘零。回首前尘，拄颊钟山两鬓星。
采桑子|画船载酒西湖好，急管繁弦。玉盏催传，稳泛平波任醉眠。行云却在行舟下，空水澄鲜。俯仰流连，疑是湖中别有天。
采桑子|西湖千古多情地，画舫红镫。宝钿香尘。流水年年照丽人。休提倚翠偎红事，细数青春。瘦尽吟身。三十看花是老人。
采桑子|隋皇昔幸东都日，锦缆迢遥。凤U龙艘。剪采宫中暮复朝。琵琶忽唱安公子，红炬烟销。故国寒潮。一曲清江柳万条。
采桑子|花容玉貌娇无限，燕语莺声。舞步轻盈，恰似嫦娥离月宫。衔杯半卧风流态，醉眼微惺。百媚俱生，极尽杨妃寂寞情。
采桑子|当年谁送江南怨，云树悲秋。舴艋含愁。月影消沈玉一钩。无数蜻蜓飞晚照，红蓼梢头。款款嬉游。水冷苹花带影流。
采桑子|秋千院落蔷薇架，花絮忽忽。帘幕重重。总在鹃啼蝶梦中。等闲佳景蹉跎了，容易相逢。瘦损西风。一日三秋两地同。
采桑子|江程也似容园景，远树如洲。小屋如舟。不到天涯不信愁。雁儿引得人回望，行尽吴头。费尽湘眸。细雨梅花上舵楼。
采桑子|寺钟夜半频惊梦，杜宇凄清。愁不堪听。那更泉流杂雨声。无聊往事重回忆，心绪潮腾。莫负平生。尘世劳劳我独醒。
采桑子|小庭雨过春将尽，片片花飞，独折残枝，无语凭阑秪自知。玉堂香煖珠帘卷，双燕来归，君约佳期，肯信韶华得几时。
采桑子|江山处处荆和棘，老泪潸然。图个安便。流水年华感逝川。留溪差可桃源拟，梅柳门边。鸡犬云间。不必飞升却是仙。
采桑子|东风着意妆梅后，烟水初明。一树红轻。人面依稀笑口成。花开怕引渔人棹，仙洞云横。旧梦曾经。恼乱刘郎此际情。
采桑子|侧风趖日杨花乱，孤负芳期。燕子楼西。那得残红更上枝。玉笼鹦鹉惟忺睡，燕子来迟。诉与伊谁。心事低颦彊笑时。
采桑子|双螺未学同心绾，已占歌名。月白风清，长倚昭华笛里声。知音敲尽朱颜改，寂寞时情。一曲离亭，借与青楼忍泪听。
采桑子|鹅湖山下长亭路，明月临关。明月临关。几阵西风落叶干。新词谁解裁冰雪，笔墨生寒。笔墨生寒。曾说离愁千万般。
采桑子|海棠一夜经风雨，色彩弥鲜。爱好天然。喜沐朝阳露珠圆。山花烂漫春方好，蝶舞蜂喧。飞瀑鸣弦。洒向寰区洗瘴烟。
采桑子|辛酸也自成滋味，爱向金经。依托微生。稳度黄昏却未曾。芳扉掩雨何情绪，略带春酲。似我萧清。红淡楼头一盏灯。
采桑子|年年望断春江碧，怕倚层楼。不忍凝眸。山外云山愁更愁。凄凉远梦惟灯见，数尽莲筹。闲却香篝。人在春风冷似秋。
采桑子|一重山作天涯远。君住山前。侬住山间。山里花开山外残。红楼碧海相思地，卷起珠帘。倚遍阑干。又见山前月一弯。
采桑子|饧箫声里逢寒食，花映重帘。柳插高檐。芳草萋萋绿似烟。踏青怕上西湖路，莺语堤边。鹃泣山前。麦饭家家扫墓田。
采桑子|小家碧玉无妆束，绿树阴中。携得筠笼。曲陌长堤剪剪风。新条嫩叶从头选，纤手春葱。人面花红。襟袖归来露气浓。
采桑子|十分济楚邦之媛，此日追游。雨霁云收。梦入潇湘不那愁。主人白玉堂中老，曾侍凝旒。满酌琼舟。即上虚皇香案头。
采桑子|层阴隙处清辉漏，斜照东轩。桂影森寒。许折高枝未有缘。便求玉兔长生药，难驻朱颜。雾槛风栏。谁凭琼楼海上看。
采桑子慢|春魂愁锁，不许游丝牵引。只无奈深丛蝴蝶，约住芳魂。香雾模黏，扑帘花气作黄昏。东君知否，生来识字，既是愁根。倦掩道书，除非梦里，觅个分明。那得游仙容易，一霎瞢腾。眼尾低垂，朦胧合了又还醒。卷中红泪，相思粒粒，好认啼痕。
采桑子慢|平芜到海，螺黛遥浮烟际。任摇兀篮舆徐转，树隐招提。石屋阴寒，散珠跳玉雨霏霏。登临高处，澄波四远，洲渚都迷。苔磴数盘，直穿岩罅，风裂单衣。恨如此山川奇秀，偏负蛾眉。一舸当年，更无人去伴鸱夷。春游谁酹，孤坟宿草，红豆新枝。
采桑子慢|低鸦数羽，飞破湿烟零乱，暗愁引年涯消与，凝白阑干。瘦倚筇枝，梦华城阙有无闲。琼楼阴重，玉妃倦舞，还恋清寒。不见灞桥，酥融流水，玉照归鞍。剩林表黄昏山色，怨入秦鬟。笛里天涯，缟衣将梦莫轻还。琅玕斜处，梅尘未洗，难理孤欢。
采桑子慢|新萍荡柳，还是销魂江上。看飘粉楼台都尽，占了清凉。燕子归来，几家帘户闭烟塘。双鸳谁见，闲情正在，云影天光。小扇唤风，都随节换，何况斜阳。便休忆绿阴前度，更有梅黄。叶叶罗衣，住湖西子又新妆。琅玕文簟，颇黎翠枕，惹梦菰香。
采桑子慢|柳绵吹尽，楼外旧愁如梦。又镇日门随雨闭，帘借烟笼却怕凭阑，相思无字问残红。新阴绿处，几时轻逗，芳意千重。玉勒俊游，从他幽独，不到山中。况满地浮英浪药，还做春容。只有斜阳，年年识得换熏风。春余心事，凭将杜宇，深诉花工。
采桑子慢|东风未起，花上纤尘无影。峭云湿，凝酥深坞，乍洗梅清。钓卷愁丝，冷浮虹气海空明。若耶门闭，扁舟去懒，客思鸥轻。几度问春，倡红冶翠，空媚阴晴。看真色千岩一素，天澹无情。醒眼重开，玉钩帘外晓峰青。相扶轻醉，越王台上，更最高层。
采桑子慢|梨云犹冻，鹤梦难成。是东风无赖隔墙吹送六幺声。管急弦繁，子夜情教蜡炬生。仆原多恨，奈何频唤，不醉如酲。莫问娇娆，料他扇低，自是盈盈。想渡江当年桃叶，啭比莺轻。此际凄凉，谢家月色满空庭。堪怜杜牧，青楼何处，薄幸留名。
采绿吟|小苑槐风静，倦听蜀魄林西。余英湛水，纹纱换影，凉意生诗。梦回香篆里，浑难辨曲屏几折琉璃。似年时，湖山路，垂杨烟艇舣谁。清露滴阑干，湘弦润，新声知更幽脆。隔断软红尘，认一桁帘衣。昼愔愔犹剩春寒，莓墙暗慵觅旧时题。闲凝伫芳树远天，烟外径微。
采莲令|露华霞液，云桨椒醑，恣玉斝金罍。交酬成雅会。拚沈醉。中山千日，未为长久，今此陶陶一饮，动经万祀。陈果U，皆是奇异。似瓜如斗尽备。三千岁。一熟珍味。饤坐中，莹似玉爽口流涎，三偷不枉，西真指议。
采莲令|绿阴遮薇帐，浑忘曙。烧残蜡拥衾凄苦。片魂忽似度重关，历历窥门户。依稀见珠帘绣幕。娇容粉黛，数回也肯偷顾。忆昔轻离棹转，直恁匆匆去。争知得此时情绪。万般追悔，听晓夜刺促寒螀语。但惊起登楼，一望江流如线，杳杳几行烟树。
采莲令|璇穹层云上覆，光景如梭逝。惟此过隙缓征辔。垂象森列昭回。碧落卓然躔度，炳曜更腾辉。永永清光晔炜。绵四野金璧为地。蕊珠馆，琼玖室，俱高峙。千种奇葩，松椿可比。暗香幽馥，岁岁长春，阳乌何曾西委。
采莲子|雨过蘼芜绿满洲，一双㶉鶒对沉浮。王孙画舫归何晚，日暮湘江无那愁。
采莲子|采莲落日下双舟，白縠风轻易觉秋。浅浅溪流齐鹤膝，青青荷叶过人头。
采莲子|月照波纹似鸭头，一船双桨荡中流。采莲不道罗裙湿，归晒雕栏夜不收。
采莲子|菡萏香莲十顷陂，小姑贪戏采莲池。晚来弄水船头湿，更脱新裙裹鸭儿。
采莲子|荷弱风来不自持，那堪水面受风吹。金鞭横截垂杨过，调妾珊瑚知是谁。
采莲子|菡萏香连十顷陂，小姑贪戏采莲迟。晚来弄水船头湿，更脱红裙裹鸭儿。
采莲子|六桥垂柳两边分，日暮吴歌隔岸闻。祇解莲花如粉面，不知荷叶是罗裙。
金人捧露盘|湿苔青，妖血碧，坏垣红。怕精灵来往相逢。荒烟瓦砾，宝钗零乱隐鸾龙。吴峰越𪩘，翠颦锁苦为谁容。浮屠换昭阳殿，僧磬改景阳钟。兴亡事泪老金铜。骊山废尽，更无宫女说元宗。角声起，海涛落，满眼秋风。
金人捧露盘|遇风仙，心开悟，骋颠狂。黜妻屏子便迎祥。逍遥坦荡，恣情吟咏谩成章。就中行化觅知友，同共闻香。烹丹鼎，下丹结，中丹热，大丹凉。不须炼白更烧黄。自然玉性，万般霞彩射人光。上丹霄，去住蓬岛，永永圆方。
金人捧露盘|厌红妖，欺紫媚，占鹅黄。向东风瑟瑟金装。翠条袅娜，笼烟带雨暗浮香。醉眠金屋开斗帐，轻拆麝香囊。更萧疏，槐借叶，菊为裳。笑盈盈雅澹梳妆。露翻影动，打不开蝶醉蜂狂。不受东君脂粉误，别是行藏。
金人捧露盘|古人坟，今人屋，后人耕。如梦里此梦谁醒。宋陶留像，凤皇原穴土花腥，同时旧侣，杜鹃啼，翁仲无声。绍兴年，徽猷阁，南渡恨，大官铭。过三朝重见三荣。问今何世，春山无地种冬青。虫沙万劫，血痕斑红过鱼灯。
金人捧露盘|病红颜，扶红袖，倚红楼。峭风起吹满帘钩。垂杨又绿，今年夫婿可封侯。旧愁未了，划不尽芳草悠悠。背花忆，对花恨，为花瘦，替花羞。相思未轻惹闲兜。玉窗莺唤，一天幽梦没来由。除非镜里，有谁见心上眉头。
金人捧露盘|控沧江。排青嶂，燕台凉。驻彩仗乐未渠央。岩花磴蔓，妒千门珠翠倚新妆。舞闲歌悄，恨风流不管馀香。繁华梦，惊俄顷，佳丽地，指苍茫。寄一笑何与兴亡。量船载酒，赖使君相对两胡床。缓调清管，更为侬三弄斜阳。
金人捧露盘|不觉是，天中节，日融融。小窗似锦石榴红。兰汤沐罢，灵符高挂室西东。绿阴院落，闲游戏两袖生风。笑儿曹，争艾虎，看女伴，斗花丛。开绮席术酒馨醲。一觞一咏，胜如歌舞玉楼中。随时节即便成佳境，何必仙宫。
金凤钩|雪消闲步花畔。试屈指早春将半。樱桃枝上最先到，却恨小梅芳浅。忽惊拂水双来燕。暗自忆故人犹远。一分风雨占春愁，一来又对花肠断。
金凤钩|春辞我向何处。怪草草夜来风雨。一簪华发，少欢饶恨，无计殢春且住。春回常恨寻无路。试向我小园徐步。一阑红药，倚风含露。春自未曾归去。
金凤钩|滴不尽，残春雨。添绣阁几多情绪。韶华如梦，东风薄悻，断送落花归去。明知开谢由春主。却不道阑珊如许。黄昏庭院，画屏烟锁，愁听梁间燕语。
金凤钩|忽闻燕，来何处。向树底双双小语。一春消息，故人情重，不爽佳期唯汝。自怜每被多情误。频劝取不须飞去。絮泥衔得，为谁辛苦。空傍人家门户。
金字经|雁与新寒约，鸥将旧隐招。剪灯独自话无憀。潮。流到泰娘桥。妆楼悄。曾否梦吹箫。
金字经|璧月寒生晕，银河冻欲冰。稳坐蓝舆酒半醒。登。渔舟红蓼汀。樵楼暝。冬冬初起更。
金字经|絮飞飘白雪，鲊香荷叶风。且向江头作钓翁。穷，男儿未济中。风波梦，一场幻化中。
金明池|两岸苔荒，空城雨积，满目离离如许。摩碑碣，沉埋往迹，吊台榭，迷离旧路。共塞烟作出凄凉，莫更问当日王孙何处。但柳助荒寒，槐添疏冷，送尽斜阳无语。记取荒郊盘马去，有拾翠风流，班荆伴侣。西风早惊心北塞，东君去销魂南浦。况年来泪染青袍，过旧径怀伤，殡宫情苦。待玉勒还游，金钗重斗，只恐美人迟暮。
金明池|雨过柴门，风催雁字，两岸垂杨压路。门外晚晴芳草地，又吹散一天凉雨。小桃花发出墙头，浑不管，花下行人回顾。只玉殿琼楼，朱门青琐，转眼空怜焦土。如此莺花谁为主。对官柳长堤，斜阳遥渡。园中乱开花似雪，湖上愿望云和雾。问春来何处销魂，叹剩水残山，桑干如故。恐蕙帐尘生，猿惊鹤怨，会地扁舟归去。
金明池|桃萼烘霞，杨枝舞雪，春到犹辜欢约。东风里娇莺嫩草，尚萦绕旧日池阁。怅年来信杳音沉，浪说道双燕锦书堪托。想金谷重扃，铜台深锁，谁弄床头弦索。病里几番思量着。这春病恹恹，为伊情薄。凭谁惜腰肢瘦损，空自叹心情寂寞。更无端徙倚高楼，见如画江山，游人相谑。向野水桥边，夕阳亭畔，竞设寻花杯勺。
金明池|林暮鸦翻，钟沉鹤倦，古意胸中横起。斜阳下城东半角，剩无恙小山流水。想年时万柳丝长，把一片春色愔愔低系。问酒畔红牙，衣边青眼，旧日风流谁继。绿影和烟都化矣。只画意吟魂，向人摇曳。僧归去尘封梵静，浑描入无声诗里。镇拈花瘦佛龛前，似道我重来，昔游应记。恁平野寻碑，空堂听笛，片月窥人天际。
金浮图|繁华地，王孙富贵。玳瑁筵开，下朝无事。压红茵，凤舞黄金翅。玉立纤腰，一片揭天歌吹。满目绮罗珠翠，和风淡荡，偷散沈檀气。堪判醉，韶光正媚。折尽牡丹，艳迷人意。纵金张许史应难比，贪恋欢娱，不觉金乌西坠。还惜会难别易，金船更劝，勒住花骢辔。
金盏倒垂莲|谷雨初晴，对晓霞乍敛，暖风凝露。翠云低映，捧花王留住。满阑嫩红贵紫，道尽得韶光分付。禁籞浩荡，天香巧随天步。群仙倚春似语。遮丽日更著轻罗深护。半开微吐，隐非烟非雾。正宜夜阑秉烛，况更有姚黄娇妒。徘徊纵赏，任放蒙蒙柳絮。
金盏子|得水能仙，似汉皋遗佩，碧波涵月。蓝玉暖生烟，称缟袂黄冠，素姿芳洁。亭亭独立风前，照冰壶澄彻。当时事，琴心妙处谁传，顿成愁绝。六出自天然，更一味清香浑胜雪。西湖秋菊寒泉，似坡老风流，至今人说。殷勤折伴梅边，听玉龙吹裂。丁宁道，百年兄弟，相看晚节。
金盏子|练月萦窗，梦乍醒黄花翠竹庭馆。心字夜香消，人孤另双鹣被池羞看。拟待告诉天公，减秋声一半。无情雁。正用恁时飞来，叫云寻伴。犹记杏栊暖。银烛下纤影卸佩款。春涡晕，红豆小，莺衣嫩，珠痕淡印芳汗。自从信误青骊，想笼莺停唤。风刀快，剪尽画檐梧桐，怎剪愁断。
金盏子|奖绿催红，仰一番膏雨，始张春色。未踏画桥烟，江南岸应是草秾花密。尚忆溅裙苹溪，觉诗愁相觅。光风外，除是倩莺烦燕，谩通消息。梨花夜来白。相思梦空阑一林月。深深柳枝巷陌，难重遇弓弯两袖云碧。见说倦理秦筝，怯春葱无力。空遣恨，当时留秀句，苍苔蠹壁。
金莲绕凤楼|绛烛朱笼相随映。驰绣毂尘清香衬。万金光射龙轩莹。绕端门瑞雷轻振。元宵为开圣景。严敷坐观灯锡庆。帝家华英乘春兴。搴珠帘望尧瞻舜。
金菊对芙蓉|翡翠开笼，茱萸锁匣，江头叫断林鸦。梦华胥佳日，错认京华。邗沟榻下浇醽醁，银灯换菊影交加。黄垂蒂重，粉含苞浅，染雨烘霞。魂销多少悲笳。叹永丰坊畔，烟柳横斜。况竹西冷落，红树苍葭。浔阳U鲊宫亭酒，人何处，泪湿琵琶。虾帘月落，洞箫风细，回首天涯。
金菊对芙蓉|骑鹤烟花，听鹂柑酒，暮风吹袅杨枝。对惊春鼙鼓，懒问归期。南楼月上寒犹重，荐翠樽，浓压鹅儿。曲阑干畔，笛声暗起，醉里寻诗。可惜局外观棋，怕九州閟怨，续命无丝。任邻家娇女，啮笑唇饴。芳洲一夜生香草，寄素心，玉手亲诒。儿孙催老，情怀未歇，何似天随。
金菊对芙蓉|山黛描烟，桥腰束翠，未秋先画秋容。奈啼乌唤客，暂买村醲。层云回首泉扃杳，葬玉棺何处芳踪。佩声依约，知他归否，素袜凌风。追念往事朦胧。早寒闺胆怯，何况尘封。问空山悄悄，依倚谁同。慰君只有秋衾梦，怕羁魂未许相逢。镇无聊赖，斜欹短枕，诉与幽蛩。
金菊对芙蓉|断雁萦云，暗蛩喧雨，露华凉沁空庭。正微酲乍醒，笛弄凄清。轳轳金井桐阴晚，剪西风作尽秋声。坠欢何处，盟寒旧日，梦瘦而今。夜深薄袂伶俜。向绿天影里，敲竹低吟。恰炉温鹊尾，灯晕花身。素娥不解相思苦，照离人直恁分明。画栏凭遍，无聊心绪，说与谁听。
金菊对芙蓉|青子含酸，红檎带酢，讨春前度来迟。记丁娘居处，茆舍疏篱。风前一树垂杨碧，赚萧郎侧帽多时。青禽方便，赠伊萱草，报我将离。昨夜灯烬孤帏。叹伯劳一世，未解双飞。问离魂倩女，此去何依。芳苔铲尽凌波迹，便杏花江店都非。再休想像，楼心乞巧，花下弹词。
金菊对芙蓉|华紫移枫，荷香在桂，又成一种风光。正轻寒气候，好整衣裳。几时送却堂前燕，计云程故国烟茫。游人何事，独胜秋色，犹殢他乡。空有回文锦句，尽听残白露，挨过重阳。任青楼赏遍，酒永歌长。千里平安慵启帙，都忘却家在湖湘。芦蓼池塘。芙蓉亭沼，橘柚垣墙。
金菊对芙蓉|唤作拒霜，传来添色，秋深独自鲜妍。正黄花渐落，梅蕊将先。东风寂寞江上，算亭亭素质堪怜。何人相过，一杯酹我，便已醺然。谁道宿酒全捐。竟桃花人面，掩映门前。比妆慵青镜，静女娟娟。错疑昨夜莹妆粉，染胭脂追步红莲。肯争春色，待他睡醒，又是明年。
金菊对芙蓉|老矣陈琳，悲哉宋玉，披襟共此清秋。恰重阳又到，载酒楼头。君言计日江南去，看霜林橘柚如毬。未成分手，偏宜对菊，醉发狂讴。鼓枻漫逐河流。有萧娘窈窕，潜贮商丘。问故乡虽好，可否同游。天涯况未销烽燧，罨画溪莫说寻幽。好将彩笔，登台赋雪，一笑淹留。
金菊对芙蓉|雁外青山，马头黄叶，嘉州两日三荣。算程程归梦，节节离声。菊花催老悲秋客，误几人身后诗名。一鞭残照，中原北望，前世西清。无策消遣馀生。集锦江耆旧，各各渊明。唱迷阳旧曲，有恨谁听。行装一卸鸦先喜，向枝头如唤樵青。寸心遥夜，屋梁月落，山火寒星。
金菊对芙蓉|雁背云低，鹭肩风冷，新寒初压品帘。正花残短径，叶打空檐。登高已在重阳后，况潇潇暮雨愁添。凭栏处，峰迷螺影，月暗犀尖。客有鲁直文潜。向芭蕉声里，捻断吟髯。念小山人散，桂老淮南。水嬉旧事浑难问，笑韩郎句剩香奁。今宵醉把，彩笺同擘，金碗频拈。
金蕉叶|云褰翠幕。满天星碎珠迸索。孤蟾阑外，照我看看过转角。酒醒寒砧正作。待眠来梦魂怕恶。枕屏那更，画了平沙断雁落。
金蕉叶|挑灯奥室围炉坐。数更漏铜壶滴破。拨尽寒灰，兰膏未灭生花大。照见影儿一个。手冷无心连夜作，好花枝停针无那。密掩窗纱，晓来怕有霜风过。且自和衣欹卧。
锦堂春慢|红日迟迟，虚廊转影，槐阴迤逦西斜。彩笔工夫，难状晚景烟霞。蝶尚不知春去，漫绕幽砌寻花。奈猛风过后，纵有残红，飞向谁家。始知青鬓无价，叹飘零官路，荏苒年华。今日笙歌丛里，特地咨嗟。席上青衫湿透，算感旧何止琵琶。怎不教人易老，多少离愁，散在天涯。
锦堂春慢|试问修行，才登户牖，应是下手何如。便先令欢乐，于已开舒。待款款寻来，的当端正，意灭情祛。做嬉嬉坦荡，更认闲闲，闲里安居。从前一一细想，好搜玄揣妙，时复亲书。顿省悟，怡然超出，苦海迷衢。这番见真真那个，唯分明本有元初。却还旧处，返光回照，独证无馀。
锦堂春慢|梅要疏开，雪教迟下，怕他寒入江天。有月桥仙客，相伴婵娟。巷陌升平气象，一时都在鸣弦。望东家锦里，雁到云边。书到云边。尊前翠眉环唱，道新腔字稳，花折声圆。此去凤池游戏，碧波添插金莲。看长生叶上，龟寿千年，人寿千年。
锦堂春慢|乍雨帘栊，初寒天气，轻盈何处吴讴。奈闻歌肠断，更不能柔。便有幽欢似梦，怕西风吹梦成秋。渐镜边香冷，小朵玫瑰，共我凝眸。晚来无限哀怨，况凭高望远，如此神州。回首年时，何止闲恨闲愁。怆绝湘波凝碧，意万千付与啼鸠。起看小楼外，纸醉金迷，夜色沉浮。
锦堂春慢|露掌秋深，花签漏永，那堪此夕新晴。正纤尘飞尽，万籁无声。金镜开奁弄影，玉壶盛水侵棱。纵帘斜树隔，烛暗花残，不碍虚明。美人凝恨歌黛，念经年间阻，只恐云生。早是宫鞋鸳小，翠鬓蝉轻。蟾润妆梅夜发，桂熏仙骨香清。看姮蛾此际，多情又似无情。
锦帐春|莺诧疏枝，蝶迷飞絮。况又值连朝风雨。倩多情，还借问，问春归甚处。落红谁主。渐损芳悰，顿牵离绪。越消瘦越难分付。碧云重，幽梦冷，怅哀弦自抚。断肠偷诉。
锦帐春|翠幄钩新，玉奁开早。刚照面凤巢苏小。乍添檀，还渲黛，怕新妆易了。是愁难扫。向月分图，将山传稿。长爱煞莹娘才调。晓蛾飞，春茧细，问垂杨碧绕。较人多少。
锦缠道|浪打高城，蓦地乱云成暝。听哀笳画阑愁凭。碧纱难掩银蟾影。水榭延秋，别有孤光耿。料兰陵酒斟，自成清醒。解温存晚妆明镜。问隔江消息何如也，夜潮初落月光黾。
锦缠道|几日阴晴，又是海棠红透。湿冰绡泪痕依旧。斜阳楼外丝丝柳。绾住春愁，断送春人瘦。这凄楚黄昏，尽教挨彀。想今宵梦应该有。把帘儿放了衾儿叠，却卸云鬟，独自和灯守。
锯解令|可怜消受昨宵风，又立尽今宵冷雨。知君不肯便轻来，更不管有人最苦。短书又附。料得明宵又负。明宵纵负我仍来，共路树悄然尔汝。
锯解令|送人归后酒醒时，睡不稳衾翻翠缕。应将别泪洒西风，尽化作断肠夜雨。卸帆浦溆。一种恓惶两处。寻思却是我无情，便不解寄将梦去。
锯解令|朝来几点催花雨。早柳絮风前乱舞。瑶筝试理十三弦，漫弹出闲愁无数。呢喃燕语。多少离怀待诉。玳梁未改旧巢存，却为底飞来又去。
长亭怨慢|问何事真关情处？记得家山，惠风初度。眼里新苗，耳边言笑，共谁语？笔端词赋。祈父老从今富。一十五年间，便梦里乡情千缕。延伫。叹归来半日，不是旧时心绪。艰难稼穑，怎忍尽七旬翁妪！过学校哪有书声，但萧瑟窗前风雨。愧懵懂年来，看惯升平歌舞！
长亭怨慢|看何处最销魂地。一片斜阳，二分荒土。壤色罗裙，峭风吹送北邙雨。画衫扶醉，能几日踏青去。瘦影冷蘼芜，恨减尽好山眉妩。愁绪。剩红心脉脉，目断送君南浦。高楼望远，奈千里沅湘迟暮。祗今日蕉萃青袍，问谁采天涯芳杜。把怨瑟重弹，中有离骚廿五。
长亭怨慢|正啼彻千山鶗鴂。绿染川原，红迷巷陌。风景当时，不堪重到都更迭。芳华与汝干甚事，恶作剧。眼见为吹开，又为一枝枝吹折。凄绝。更随风荡漾，飞向城南城北。忒无情绪，忍轻与旧游人别。枉负了一片殷勤，曾几度培根护叶。算换有翠罗衫上，泪珠千叠。
长亭怨慢|更不许湖楼重见。暑雨哀蝉，一声凄咽。笠屐翛然，晚晴难倚老来健。拂衣归去，还入侍通明殿。俯睨旧湖山，那忍看风骄云幻。绿遍。叹池塘梦醒，不似当时葱茜。垂虹好句。尚传诵老人星见。定忆得咫尺姚江，种春雨芳兰盈畹。换绕墓寒梅，他日回车肠断。
长亭怨慢|算谙尽十年风露。世海茫茫，别程何许。挂眼苍云，去来如笑乱蝉诉。夕阳高柳，分一半天涯树。画角又声声，蓦起落哀禽无数。凝伫，早心肝杂碎，梦破故家禾黍。青袍误老，忍重觅玉娇华步。便月影艳照歌尊，待它日看谁豪举。怕容易飘零，休唱渭城朝雨。
长亭怨慢|乍愁入乌衣庭院。吹冷西风，吴天惊晚。絮语雕梁，年年飘泊惯销黯。旧巢谁管。便去也尚留恋。拂水与梢花，想提起艳情都懒。愁绾。更系上红丝，带了香闺新怨。倦游滋味，销几度霜浓月澹。料此后闲煞斜阳，盼不到归来双剪。但悄立黄昏，一桁画帘空卷。
长亭怨慢|漫回首东华尘土。采笔零星，赋秋如许。病酒寒欺，梦中呜咽向春语。蝶昏莺晓，僝僽损，风和雨。苑柳不成眠，却化作天涯飞絮。迟暮。恨芬菲世界，刬地乱红无数。分香瘦减，问谁遣欢盟轻误。凝望眼绣幕深深，想依旧玉京眉妩。待诉与相思，弹入钿筝哀柱。
长亭怨慢|叹依旧倚天青嶂。著个诗人，层云胸荡。卧稳松阴，香炉烟紫足供养。多情五老，一笑苍颜无恙。听瀑布寒泉，更涤尽烦襟千丈。秋爽。料西风尚未吹送，摩诃池上。银河纵挽，洗不了黄茅余瘴。恨平生短艇烟波，竟未许云山策杖。笑成岭成峰，输与坡仙孤唱。
长亭怨慢|听何处莺啼鹊噪。唤醒离魂，绣衾梦晓。一自春来，断肠心绪惹多少。阑珊病骨，怎禁得闲愁绕。宝鸭久慵烧，剩药里堆中香袅。悄悄。待归来燕子，卷起一帘芳草。韶华似梦，况客里红颜易老。懊恼煞昨夜东风，又都把梨花吹了。尽碧水流红，谁管伤春哭倒。
长亭怨慢|忆窥宋墙东风絮。冉冉吹香，书楼深户。永巷留痕，绮窗相倚暗心许。乱红如雾。烦恼里，消魂苦。总道有情天，却断梗飘萍何处。前度。记花边旧约，帐底坠欢重数。漫云又雨。被兵火仓皇惊去。想飞燕画栋谁家，听芳草瑶台有路。纵秋梦无凭，难遣离愁一缕。
长亭怨慢|又还作江湖羁旅。官烛凄迷，水窗情绪。贝阙琼楼，人间天上，渺何许。鹭僝鸥僽。如证我烟中语。说落到杨花，容易化漫空飞絮。凝伫。望灵修不见，祗见白云春暮。觚棱日远，算犹有梦魂寻路。念别后玉砌雕栏，总闲煞东风无主。且分付回波，寄个断肠词去。
长亭怨慢|听黯黯长安夜雨。那是侬家，放教归去。檠短窗虚，梦魂仿佛到江浦。愁生无定，应是有生愁处。寄远织琼花，浑不省凉蟾天宇。凝伫。祇兰红波碧，依约谢娘眉妩。文园病也，更堪触伤春情绪。便月痕不上菱花，尽难忘衣新人故。但乞取天怜，他日剪灯深语。
长亭怨慢|是谁挂离愁千片。寸寸鱼天，欲行还懒。小雨微低，嫩晴先峭雁边远。一船风影，春未老，桃花怨。画出水行程，看叶叶烟中齐展。别岸。记樯竿白处，转过树梢犹见。天涯燕子，送斜日泊何乡县。更不信五两翩翩，绝无法将他吹转。羡港口人家，挝鼓潮回江面。
长寿乐|繁红嫩翠。艳阳景，妆点神州明媚。是处楼台，朱门院落，弦管新声腾沸。恣游人无限驰骤，娇马车如水。竟寻芳选胜，归来向晚，起通衢近远，香尘细细。太平世。少年时，忍把韶光轻弃。况有红妆，楚腰越艳，一笑千金何啻。向尊前舞袖飘雪，歌响行云止。愿长绳且把飞乌系。任好从容痛饮，谁能惜醉。
长生乐|才趁金风传彩仗，弱水望蓬瀛。阖阊千万，驾青鸾空明。又见天魔狂舞，仙乐飞声。流霞倾处，折了蟠桃献瑶觥。红襟乱笛，玉指调笙。一抹银钩晕茜云，香动莲影步虚清。不妨芳景长驻，且欢笑三生。
长相思|朝卷帘，暮卷帘。帘卷西风风卷烟。烟寒风雨寒。倚栏杆，泪栏杆。听尽哀鸿听怨蝉。愁魂飞暮天。
长相思|折花枝。恨花枝。准拟花开人共卮。开时人去时。怕相思。已相思。轮到相思没处辞。眉间露一丝。
长相思|聚有情，别有情，梦里吴山点点青。如何梦易醒。风满庭，月满庭，花影人愁看不清。阶前寒渐生。
长相思|遇重阳。梦纯阳。爇起心香礼正阳。三师助我阳。炼阴阳。固元阳。五色霞光簇太阳。云中子抱阳。
长相思|不是愁。总似愁。低着眉儿又似羞。销魂一转眸。腕也柔。腰也柔。长袖宫衫舞乍休。行云不可留。
长相思|长思仙。长思仙。思忆长春子最贤。何时得面圆。展花笺。展花笺。写就清吟三两篇。专凭鸾鹤传。
长相思|暮山青。暮霞明。梦笔桥头艇子横。苹风吹酒醒。看潮生。看潮平。小住西陵莫较程。莼丝初可烹。
长相思|定心惺。识心停。主客同宫湛湛宁。人牛不见形。性真灵。像真灵。动静无为混杳冥。圆空上下经。
长相思|树槎牙。冰交加。冷艳疏疏瘦影斜。几枝梅放花。天一涯。语三叉。已是情多怨物华。那堪更忆家。
长相思|雨声声。雨声沉。雨涨溪头溪水深。情牵绿柳阴。春色寒。春夜阑。静倚东风不忍看。一天雁影还。
长相思|红藕丝。白藕丝。艾虎衫裁金缕衣。钗头双荔枝。鬓符儿，背符儿。鬼在心头符怎知。相思十二时。
长相思|眼波流。水波流。闪闪星光月似钩。落花吹满头。春不愁。秋不愁。愁到几时方始休。春风人上楼。
长相思|时悠悠。宦悠悠。时宦相催不断头。般般件件愁。欲归休。未归休。菊花松蔓老春秋。岁月肯吾留。
长相思|燕高飞。燕低飞。正是黄梅青杏时。榴花开数枝。梦归期，数归期。想见画楼天四垂。有人攒黛眉。
长相思|素天晴。散华瑛。薄淡灵烟满地横。寒光爽气清。宝精凝。玉辰澄。两曜交光灿日明。琅玕点岁星。
长相思|年重月，月重光。万瓦千林白似霜。扁舟入醉乡。山苍苍。水茫茫。严濑当时不是狂。高风引兴长。
长相思|风凄凄。雨霏霏。风雨夜寒人别离。梦回还自疑。蛩声悲。漏声迟。一点青灯明更微。照人双泪垂。
长相思|金铁呜。玉雪呜。檐外秋高风日清。苍阴落枕屏。湘山横。湘水平。两岸暝烟孤棹停。箫声吹月明。
长相思|鸳水流。泾水流。咏絮才高并斗牛。芳名邑乘留。桂影浮。月影浮。蕉梦诗篇重十洲。冰心比柏舟。
长相思|梅蕊青。雪花萦。雪重梅寒万里平。微风窗纸声。问卿卿。定有情。篆冷香消却怎生。同心两地明。
长相思|风飕飕。雨飕飕。桐叶凋零已入秋。凄凉人倚楼。山悠悠。水悠悠。催动归心不自由。梦随江水流。
长相思|长相思，长相思，若问相思甚了期。除非相见时。长相思，长相思，欲把相思说似谁。浅情人不知。
长相思|春恹恹。病恹恹。海棠庭院晓寒天。烟纤风雨纤。怯登楼。强登楼。日午重帘未上钩。落花人替愁。
长相思|路漫漫，恨漫漫。竹叶撩风送响繁。凄清满画栏。夜将阑，漏声残。看尽馀灯伴晓寒。愁怀欲遣难。
长相思|秘精精。满盈盈。密扣金关逆上行。玄珠颗颗倾。内灵灵。外明明。内外相交一点星。飞腾上玉瑛。
长相思|日悠悠。月悠悠。光景驱人春复秋。惊看白了头。忆沙洲。梦沙洲。无数乡心无数愁。天边王粲楼。
长相思|钿箜篌。纤指柔。一曲吴歌不上喉。时时饧倦眸。锦缠头。金带钩。细喘轻颦博得不。谁知离别愁。
长相思|恸难支。苦难支。抱恨终天永日思。蓼莪废咏时。心如痴。意如痴。伶仃馀息已如丝。伤心只自知。
长相思|晓云峰。暮云峰。郎处云深第几峰。愁来簇两峰。水连空。月横空。刚得相逢总是空。相逢怕梦中。
长相思|花一窗，月一窗。酒醒西斋闻暗香。黄梅初破霜。琴声长，漏声长。绿浅庭莎鹤梦惊。怀人字半囊。
长相思|展颦蛾。抹流波。并插玲珑碧玉梭。松分两髻螺。晓霜和。冻轻呵。拍罢阳春白雪歌。偎人春意多。
长相思|倚栏杆。步栏杆。鹈鴂三更枝上寒。如何桂影圆。记难难。话难难。那堪清漏唤邯郸。啼红烛未残。
长相思|片云留。片云流。水远山长客子愁。如何是尽头。一孤洲。一孤舟。憔悴天涯黑敝裘。相思玳瑁楼。
长相思|朔风旋。扑湘帘。孤雁声声深夜天。灯残犹未眠。叹年年。恨难遣。愁似炉烟断复连。篆来心字牵。
长相思|镫蒙蒙。夜蒙蒙。旧梦如烟一万重。那人何处逢。恨应同。誓应同。同礼心经同听钟。他生休更慵。
长相思|雨丝丝。漏迟迟。帘幕低垂枕独支。闲吟听雨诗。响荷池。戛梧枝。香冷灯昏梦觉时。愁心只自知。
长相思|对花悲。对花啼。湿尽春衫花落时。猜他心恨谁。怕郎知。怕郎疑。强作欢颜起立迟。横流浸口脂。
长相思|春已深。梦已醒。才下眉窝又上心。愁来真不明。针也停。笔也停。乱似蚕丝织未成。满怀多少情。
长相思|泾水长。渭水长。两水交融奔一方。欢声百代扬。彼心伤。此心伤。自此天涯各一方。生离更断肠。
长相思|外奔驰。痛鞭持。习性调和路不迷。清溪香草肥。芒儿归。牛儿随。明月高空照古堤。人牛不见时。
长相思|今何时。今何时。门外池塘浮鸭儿。波平杨柳垂。夜何其。夜何其。花睡雕阑觉露滋。人归有定期。
长相思|日如梭。月如梭。但觉流光镜里过。渐看双鬓皤。愁也磨。病也磨。凉夜西风吹薜萝。模糊秋梦多。
长相思|炙凤笙，弹鹅筝，弄入阳关第几情，铜壶滴漏明。一更更，一星星，都是商声与羽声，离人不忍听！
长相思|妙中玄。汞和铅。进火功夫鼎沸煎。灵砂颗颗圆。内功全。外登仙。神水渊流逆上天。轻乘一叶莲。
长相思|花深红。花浅红。桃杏浅深花不同。年年吹暖风。莺语中。燕语中。唤起碧窗春睡浓。日高花影重。
长相思|苏州城，秀州城。鸭觜船儿月样轻，往来多月明。一条浜，两条浜。夜半歌声逐橹声。客愁无数生。
长相思|思悬悬。望悬悬。人去天涯欲会难。音书更杳然。愁恹恹。病恹恹。愁病支离葬玉颜。问君怜不怜。
长相思|卿也痴。侬也痴。不是寻常惜别离。相思入骨时。梦何之。意何之。四载逢君未有期。匆匆岁又移。
閒中好|静中好，冥心归宴寂。斋己不虚吟，静是真消息。
閒中好|闲中好，薄日晏眠温。落尽东篱菊，青山淡不言。
阮郎归|西园风暖落花时。绿阴莺乱啼。倚阑无语惜芳菲。絮飞蝴蝶飞。缘底事，减腰围。遣愁愁著眉。波连春渚暮天垂。燕归人未归。
阮郎归|月棂疏影照婵娟。闲临小玉盘。枣花金钏出纤纤。棋声敲夜寒。飞雹冷，水精圆。夜深人未眠。笑催炉兽暖衾鸳。莫教银漏残。
阮郎归|河梁携手怆离分，悲嘶声入云。长门疏雨滴黄昏，昭阳歌吹闻。怀故国，叫愁魂，泪花红欲焚。苍梧苦雾压湘筠，猿啼不见君。
阮郎归|铜壶数尽漏将残。朦胧欲晓天。敧衾欲自伴书眠。离怀泪暗弹。观内则，对瑶编。行行风化宣。金炉还倩侍儿添。消遣墨中缘。
阮郎归|越瓯犀液试新茶。困来眠碧纱。梦中何事独长嗟。梅香猜著些。呼女伴，蹋晴沙。柳梢啼暮鸦。绣裙偏爱合欢花。来生得似他。
阮郎归|年来宅相有谁承。人夸似舅甥。带牛佩犊尽春耕。菟裘了一生。闲事业，寄丹青。笔端如有神。试看自写镜中真。老人南极星。
阮郎归|洛川风格艳黄初。花曾美眷如。羽衣改课上清书。从教彩伴疏。金凤杳，玉蟾孤。高寒对望舒。银潢一样怨机虚。天钱借得无。
阮郎归|午槐团影占风轻。茶烟缕缕青。竹炉汤沸响瓶笙。红儿手自烹。祛倦魄，引吟情。闲中事事清。汉宫无用赐金茎。相如渴已醒。
阮郎归|几行疏柳带残蝉。江秋况暮天。晴何曾醉雨难眠。愁来憎月圆。晨花外，夕炉边。兀兀坐耽禅。离情无着又缠绵。高楼闻暗弦。
阮郎归|栏干十二绕层楼。珠帘卷素秋。当年尊酒屡迟留。识公惟白鸥。才得趣，又成愁。情钟我辈流。买山同隐肯来不。遥怜笑点头。
阮郎归|松要蛩语入窗纱。夜深风雨加。江南总被乱山遮。今番梦到家。言未了，笑声哗。倚阑云鬓斜。觉来依旧在天涯。残灯映泪花。
阮郎归|湘皋捐佩意盈盈。幽花怜小名。百花洲畔暮寒生。归心千万程。分钿合，劝瑶觥。峥嵘岁易惊。绮窗开处听歌声。白云天际横。
阮郎归|小窗西日透纹纱，飞尘生影花。似闻将雨报林鸦。啼声清润些。风荡漾，树夭斜。晴光憎暮霞。卧惊残溜响檐牙。煖瓶新试茶。
阮郎归|云收雾敛天风洁。显出玲珑月。形释心凝澄彻。亘古无圆缺。千潭现，寒光摄。洞济溟阳哲。仙丹炼就真欢悦。异日朝金阙。
阮郎归|朱门映柳画帘垂。门前闻马嘶。主人新著绿袍归。天恩下玉墀。凭翠袖，捻花枝。劝教人醉时。请君听唱碧云词。倒倾金屈卮。
阮郎归|江村昨夜一枝梅。先传春信回。非烟非雾下瑶台。香风拂面来。云幕卷，日华开。祥光映上台。安舆从此步天街。君王赐寿杯。
阮郎归|角声吹断陇梅枝，孤窗月影低。塞鸿无限欲惊飞，城乌休夜啼。寻断梦，掩深闺，行人去路迷。门前杨柳绿阴齐，何时闻马嘶。
阮郎归|南园春半踏青时，风和闻马嘶。青梅如豆柳如丝，日长蝴蝶飞。花露重，草烟低，人家帘幕垂。秋千慵困解罗衣，画梁双燕栖。
阮郎归|一弯凉月碧云西。纤纤向客低。眉痕犹似画时齐。当年梦已迷。官道水，久分携。玉骢何处嘶。当窗莫听夜乌啼。还愁霜满堤。
阮郎归|西风吹信趣征鞍。日高鸿雁寒。稻粱啄尽不留残。侬归阿那边。无倚著，只苍天。将心何处安。长教子骏满人间。犹令侬意宽。
阮郎归|一秋心事冷吴霜。月移更漏长。带围宽尽沈东阳。无愁可有乡。山黛绿，钿花黄。相思不尽狂。狂余却忆旧凄凉。萦回寸寸肠。
阮郎归|斜河一道界相思。好秋都上眉。鸾笺象管写心啼。搦愁题做诗。添别恨，卜欢期。灯花红几时。看看月上小窗儿。夜香今夜迟。
阮郎归|朱唇玉羽下蓬莱。佳时近早梅。惜花情味久安排。枝头开未开。魂欲断，恨难裁。香心休见猜。果知何逊是仙才。何妨入梦来。
阮郎归|好风吹月过楼西。楼前人影稀。杜鹃啼断绿杨枝。行人知不知。红叶字，断肠诗。从今懒再题。后园零落淡胭脂。似君初去时。
阮郎归|半窗蕉雨湿帘钩。夜沈思转幽。藕花风起送书楼。更深生乱愁。风阁静，篆烟收。背灯人影柔。坐残银漏露华浮，黛眉能展不。
阮郎归|孤鸿遥下夕阳寒。秋清怀抱宽。篱根香满菊金团。客中邀客看。呼浊酒，共清欢。五弦随意弹。西窗仍见好溪山。几年谁倚栏。
阮郎归|晓寒杨柳绿如濡。园林新雨馀。紫苔成晕上阶除。日高庭院。
阮郎归|他乡无处不凄其。晚春人易悲。杨花飘泊水蛄啼。高楼忆别离。宿酒醒，篆烟微。愁来眉渐低。满帘风雨断肠时。一声玉笛吹。
阮郎归|江南江北水连云。江山憔悴人。华簪犹拂洛阳尘。离筵何太频。歌近耳，酒盈樽。樽前见在身。昨朝骂坐灌将军。近前丞相嗔。
阮郎归|冰肌玉骨淡裳衣。素云生翠枝。一生不晓谪仙诗。雪香应自知。微雨后，禁烟时。洗妆君莫迟。东风不解惜妍姿。吹成蝴蝶飞。
阮郎归|薄罗生色画酴醾。酴醾满架时。隔池贪看燕争泥。坠双红荔支。销金字，晚唐诗。夹纱团扇儿。自遮微雨傍花归。个情天得知。
阮郎归|烟笼寒水暝禽栖。满庭红叶飞。兰堂寂寂画帘垂。霜浓更漏迟。鸳被冷，麝香微。强敧单枕时。西窗看尽月痕移。此情君怎知。
阮郎归|雕笼小鸟两眉弯。谁为描远山。好音缥缈落檐前。空堂成碧山。低格磔，碎闲关。新声李义山。听鹂携酒送春闲。何时少室山。
阮郎归|钱塘门外是西湖。峰峦天下无。断桥一望水平铺。楼台入画图。歌金缕，醉提壶。花鸟破功夫。兰桡日日泛清波，载归明月多。
阮郎归|冬衣初染远山青。双丝云雁绫。夜寒袖湿欲成冰。都缘珠泪零。情黯黯，闷腾腾。身如秋后蝇。若教随马逐郎行。不辞多少程。
阮郎归|旌阳宫殿昔徘徊。一坛云叶垂。与君闲看壁间题。夜凉笙鹤期。茅店酒，寿君时。老枫临路歧。年年强健得追随。名山游遍归。
阮郎归|风中柳絮水中萍。聚散两无情。斜阳路上短长亭。今朝第几程。何限事，可怜生。能消几度春。别时言语总伤心。何曾一字真。
阮郎归|豪家大厦敞千楹。风摇玉柄轻。金盆弄水复敲冰。热从何处生。低草舍，小茅亭。如何安此身。元来一念静无尘。萧然心自清。
阮郎归|摘山初制小龙团。色和香味全。碾声初断夜将阑。烹时鹤避烟。消滞思，解尘烦。金瓯雪浪翻。只愁啜罢水流天。馀清搅夜眠。
阮郎归|吴绫一幅滑如脂。江南好画师。长松几树碧离离。斜添斑竹枝。烟似水，雨如丝。梅花帘外垂。更题半阕断肠词。樊川杜牧之。
阮郎归|映阶芳草净无尘。新晴隔柳阴。绿丝步障碧茸茵。遮藏欲尽春。寒未了，酒须深。残花无处寻。年来陪尽惜春心。闲愁渐不禁。
阳关曲|渡头凝伫不逢仙，一镜当空忍独圆？夜潮骤起赤鳞舞，衔得明珠来梦边。
阳关曲|云重重更意重重，惆怅深如夜色浓。不恨中秋难见月，前期后约易成空！
阳关曲|水剪双眸衣剪云。莺声小语可人闻。见郎故尔生娇态，笑骂东风起绣裙。
阳关曲|一旦南归洗客尘，蜀中三月草如茵。回眸犹念关山道，塞上何时柳色新？
阳关曲|困顿穷边十七年，几番过此意阑珊。今来已是远行客，一夕春风仔细看。
阳关曲|病中闻雁更添愁，筋力何堪上小楼。近水远山新瘦损，凄清一梦尽成秋。
阳关曲|水拍长堤没软沙。菰蒲深处钓鱼家。罾头免得黏风絮，船尾依然带落花。
阳台梦|绣鸳鸯残留花缝。泪丝衫系春愁重。香巢并影不成栖，有绿毛小凤。罗窗人病起，刚被瑶琴三弄。落红如雨燕归帘，一觉天涯梦。
阳台路|款朱户。正彩云漏月，芳华初度。绣筵开蜡苣光摇，称寿酒，觥同举。欢事太悤悤，便恁梦回，已成乖阻。分飞处。傍柳阴青骢，还久延伫。忍访当时邻里，但燕子花闲自语。旧巢栖稳，怕未解寸心愁苦。萦魂向天涯，问得媚景，是谁轻负。春将去。送春归连旬风雨。
阳台路|贮红浪。任布衾似铁，心头春涨。论身材稳过铛形，锡制巧镕金匠。燕玉也知情，自占这头，尽它心赏。壶公样。到五更相偎忘了天亮。笑我浑疑京邸，傍绣枕，新移火U。是乡堪老，慎漏泄夜情摇荡。东风到，新恩便夺，已过一冬无恙。梅花帐者温存，青奴休想。
阳春|画屏山，炉香字，赚得新年春色。春思只如秋，挑茶瓣，饤座还进过中食。萍蓬踪迹。都不问香南雪北。步屐缓趁东风喜，相逢度阡越陌。蓦重忆金明，题诗处，诗梦冷，僧灰邻笛。鬓丝萧条海客，把吟笺，研谱重拭。梁闲燕子叹息。问崔九江南谁识。总拚与一醉千愁了，暮云凝碧。
陌上花|关山梦里，归来还又岁华催晚。马影鸡声，谙尽倦邮荒馆。绿笺密记多情事，一看一回肠断。待殷勤寄与，旧游莺燕，水流云散。满罗衫是酒，香痕凝处，唾碧啼红相半。只恐梅花，瘦倚夜寒谁暖。不成便没相逢日，重整钗鸾筝雁。但何郎，纵有春风词笔，病怀浑懒。
陌上花|游尘扑扑，东风吹碎，乱丝丛笛。小住西湖，怕见一湖春色。玉骢嘶过红楼外，多少香车油壁。想凝妆绣阁，探芳起早，几曾将息。绕长堤。是柳相逢半面，青眼笑侬不识。除却梅花，只有月轮知得。移家入画神仙福，翻把画中人隔。任窗儿帘子，重重遮断，四围空碧。
隔帘听|看绽烛花双蒂，吐瓣人刚到。罗帏笑揭声还悄。悄悄问檀郎，为侬懊恼。漏尽了。怎和衣枕头歪靠。忙相抱。檀郎轻笑。试向卿卿道。如年永夜铜壶杳。听来偏错，故将人搅。未天晓。明朝细和伊表。
隔浦莲近拍|朱帘不卷昼雨，弱柳愁千缕。事与孤鸿去，空相忆，同谁语。云水迷翠羽，人何许，玉佩沉湘浦。悄凝伫，春风到处，白苹香满洲渚。泪篁自老，目尽野田平楚。未用天涯怅间阻，回顾，斜阳犹在高树。
隔浦莲近拍|凉秋湖上过雨。作意回商素。暗绿翻轻盖，萧然姑射俦侣。妆脸宜淡伫。红衣妒。步袜凌波去。异香度。天教占断，风汀月浦烟渚。纤尘不到，梦绕玉壶清处。多少芳心待怨诉。无语。飞来一片鸥鹭。
隔浦莲近拍|骚人沽酒醉懒，无顾春风晚。陌上红黄少，萋萋迷却人眼。香去寻不返。空杯盏，误了斟春满。醒时叹。韶华见老，云头疑过离雁。秋声轻觉，捉笔匆匆临案。且把芙蓉写纸扇。莫慢，清塘还有几瓣。
隔浦莲近拍|天涯游子去久。帘底腰肢瘦。多少红楼道，青骢系谁家柳。添得怀僝僽。归鸿远枉把回文绣。抱愁候。郎归两字，门前忽报鹦鹉。饯春薇约，今日思量相守。陌路萧娘轻去就。依旧。坠欢重拾人后。
隔浦莲近拍|瑶妃香透袜冷。伫立青铜镜。玉骨清无汗，亭亭碧波千顷。云水摇扇影。炎天永。一国清凉境。晚妆靓。微酣不语，风流幽恨谁省。沙鸥少事，看到睡鸳双醒。兰棹歌遥隔浦应。催暝。藕丝萦断归艇。
雨中花令|锦字回文织就。憔悴佳人翠袖。云汉参商微茫下，相望还相守。独记秋江寻碧藕。薄汗透纤纤素手。漫拨棹，遥看归路远，月落风停后。
雨中花令|十四弦声犹未断。星月上西墙一半。却手休弹，含情微妒，报道春宵短。银烛纱笼须早办。不住地金蕉催劝。别院人归，小窗灯静，自把花枝看。
雨中花令|卷土重来知可俟。论胜败兵家常事。愿再整貔貅，一新壁垒。无忘从前誓。接厉还教天下视。岂自馁万千英气。应备壶浆，来迎车骑。早报收京喜。
雨中花令|月冷红梨浑欲谢。没甚事和衣睡罢。宝帐灯明，翠屏香袅，已在花阴下。独行小径心儿怕。遥望见玉帘低挂。寂静无人，分明有路，隔着秋千架。
雨中花令|十二珠帘阑曲曲。昼阴浓叶分密绿。满地屯云，当空蔽日，枕箪敧寒玉。澹金花落疑残菊。怕西风惊蝉簌簌。乱影疏星，碎摇凉月，庭院怜歌曲。
雨中花令|屏上青芜心事误。知梦里寻春何处。冻柳无姿，乱鸦如墨，遮断来时路。彩笔题诗浑欲许。枉添得相思凭据。对镜花枝，入帷月色，没个分明语。
雨中花慢|马上三年，醉帽吟鞭，锦囊诗卷长留。怅溪山旧管，风月新收。明便关河杳杳，去应日月悠悠。笑千篇索价，未抵蒲萄，五斗凉州。停云老子，有酒盈尊，琴书端可消忧。浑未办倾身一饱，淅米矛头。心似伤弓塞雁，身如喘月吴牛。晚天凉也，月明谁伴，吹笛南楼。
雨中花慢|事往人离，还似暮峡归云，陇上流泉。奈强分圆镜，枉断哀弦。常记酒阑歌畔，难忘月底花前。旧携手处，层楼朱户，触目依然。从来惯向，绣帏罗帐，镇效比翼纹鸳。谁念我而今清夜，常是孤眠。入户不如飞絮，傍怀争及炉烟。这回休也，一生心事，为尔萦牵。
雨中花慢|水国秋深，关山月落，孤飞杳杳冥冥。况风高木杪，烟冷芦汀。异地悲凉已极，故乡消息何凭。江城砧杵，塞垣笳角，无比凄清。栖迟何处，惆怅当年，空解脉脉惺惺。休再说天涯只影，烽火曾经。别绪抛原不得，吟魂唤也难醒。谁怜寒杼，较它长笛，添倍伤情。
雨中花慢|三百年间，青史几多人物，俱委埃尘。独先生斯世，炼气成神。将我一支丹桂，换他千载青春。岳阳楼上，纱巾羽扇，谁识天人。千山短褐，掬水擎花，为君增祝灵椿。遥想望吹笙坐殿，奏舞鸾裀。凤驭云U不散，碧桃紫李长新。愿分馀沥，九霞光里，相继朝真。
雨中花慢|寓目伤怀，逢欢感旧，年来事事疏慵。叹身心业重，赋得情浓。况是离多会少，难忘雨迹云踪。断无锦字，双鳞杳杳，新雁雍雍。良宵孤枕，人远天涯，除非梦里相逢。相逢处，愁红敛黛，还又匆匆。回首绿窗朱户，可怜明月清风。断肠风月，关河有尽，此恨无穷。
雨中花慢|帕子分香，罗巾拭泪，别来时未觅凄惶。上得船儿来了，刬地凄凉。可惜花前月里，却成水远山长。做成恩爱，如今赢得，万里千乡。情知这场寂寞，不干你事，伤我穷忙。不道是久长活路，终要称量。我则匆匆归去，知你且种种随娘。下梢睚彻，有时共你风光。
雨中花慢|一舸凌风，斗酒酹江，翩然乘兴东游。欲吐平生孤愤，壮气横秋。浩荡锦囊诗卷，从容玉帐兵筹。有当时桥下，取履仙翁，谈笑同舟。先贤济世，偶耳功名，事成岂为封留。何况我君恩深重，欲报无由。长望东南气王，从教西北云浮。断鸿万里，不堪回首，赤县神州。
雨霖铃|秋风呜咽，正开帘处，徙倚人怯。深云渐涌天际，又惊雷起，凉尘吹叠。远树萧萧弄晚，更寒响凄切。恁黯黯飞雨如潮，不见当楼旧明月。河东一往何堪说？算者回信息应长绝。无那转思前事，愁病里怎禁摧别？早遣柔肠，回向而今好共摧折。但此去何地归魂，碧草空凝血。
雨霖铃|并刀难切，是离肠恨，梦雨都歇。繁华似水流去，回首处，车尘临发。冷落关河送远，有孤雁凄噎。念旧苑衰柳寒烟，玉笛吹愁满空阔。铜驼陌上伤今别，更断魂客里催佳节。黄昏满地花影，依约见，故国秋月。万里清霜，休问香篝翠被谁设。却怨入帘底西风，付与残蛩说。
雨霖铃|乾元资始。偶坤柔成物，默契天癸。推移造化清虚，运三要五行神水。九气腾空六阴静，潜生烟紫。显降升消息还元，玉窟三花吐金蕊。虚皇宝藏风琴美。送青娥离宫宴赤子。螺杯滟滟香浮，恣洪饮写真情喜。物外巍巍，阳体露出离生死。相旷代贩骨轮流，了了今生止。
雨霖铃|天南游客。甚而今却送君南国。薰风万里无限，吟蝉暗续，离情如织。秣马脂车，去即去多少人惜。为惠爱烟惨云山，送两城愁作行色。飞帆过浙西封域。到秋深且舣荷花泽。就船买得鲈鳜。新谷破雪堆香粒。此兴谁同，须记东秦，有客相忆。愿听了一阕歌声，醉倒拚今日。
雪梅香|耿虚壁，衰镫积雪见朦胧。荡羁人怀抱，斜敧瘦玉杯中。环响孤山返征魄，絮翻寒食舞晴空。憺真色漏箭初移，争上珠栊。惊逢。省前事绿鬓霜凋，怕更临风。惹得清愁，为伊意怯心慵。巧笑相逢断今夕，湿红难揾郁悲翁。歌传恨到枕回潮，将梦谁同。
雪狮儿|唤人温酒，银屏密坐，围炉犹爇。共道春来，屈指已经连月。狂情未歇。郁万绪待何人说。浓云满，杜鹃休更，伤春啼血。又是花寒时节。看清明到了，雨还兼雪。种豆南山，只怕冻残萌蘖。东风信谲。忽早旭纱窗晴热。曲槛外万点海棠如缬。
雪狮儿|西风老我。叹长此霞浦烟村，浮根飘泊。水国花疏，早被哀鸿知觉。西楼被薄。黯白石云沈红萼。芦荻外枫霜渔火。阳斜潮落。簇红原非寂寞。稻粱谋处稳信音空托。茎叶无多，啖尽朝饥犹昨。重阳待作。菰米酿聊共杯杓。枯丛鹊。悔与汀鸥为约。
雪狮儿|征鸿归也，海楼倚处，晤言如昨。依旧风神，认取吟笺残角。几回思索，早不似荒村篱落。夕阳好重插黄花，晚香盈屋。四十年来胸廓，喜人间换了，风霜任恶。漫漫修途，长念离猿别鹤。心魂能托，化万缕千丝U著。珍后约，休负井冈山绿。
霓裳中序第一|中原乱未息。更著沈阴天似墨。天醉抑因恨极。甚长夜渐阑，愁霖如泣。团圞桂魄。闭广寒空念前迹。霓裳杳一番梦觉，此意竟谁识。凄恻。市喧都寂。但隐约虫吟败壁。披衣重眺巷陌。剧散墟荒，鼓罢镫坼。凤楼歌自得。怕蕙女琼瑰暗滴。休休也君当安卧，大地已回白。
霓裳中序第一|垂杨旧巷陌。醉拂长条曾送客。残梦欲寻未得。但人面去年，灯花今夕。金衣自惜。照酒卮襟泪犹湿。东篱下一丛晚菊，隐约酿寒色。萧瑟。暮年词笔。冷眼看长安似弈。登高谁赋故国。尺锦书迟，古镜尘积。数声风外笛。正万里蟾光弄白。苍葭老丹枫如画，去棹水云隔。
霓裳中序第一|烹南更炼北。素月流黄中妇织。薇省清词弟一。笑延露艺香，犹惭筝笛。排虚叩寂。艳想通疑谢铅泽。长安道，玉珂散雪，庾信最萧瑟。伊昔。练裙春屐。动旧感莺堤燕陌。风流题遍坏壁。石老苔昏，往事追忆。古欢今倦客。怕病损芝田赋笔。丝阑里，墨花和泪，弄影鬓添白。
霓裳中序第一|青霞裁雾縠。正锦潋瑶潘碧澳。水底鲛人织女。当翠房深处，新妆乍沐。尘消罗袜，冶步盈盈出鳞屋。向何许，满身璎珞，云辙转风毂。皎镜全澄独漉。相掩映荷裳芰服。昨夜龙宫失晓也，养天鸡启明传旭。啄粮无半菽。算只有明珠满腹。江妃把金针穿玩，递与素娥掬。
霓裳中序第一|苔衣冷翠叠。乱石荒阶飞败叶。蛛网当门暗结。有古甃絮蛩，颓垣筛月。香罗腻雪。剩绣巾和泪封箧。沧桑事，旧时燕子，软语向侬说。悲切。短歌声咽。叹转眼浮云变灭。妆楼曾记赋别。怕觅当时，玉佩珊玦。唾壶敲又缺。早谱就幽兰怨阕。休重问，花前盟约，梦断故园蝶。
霓裳中序第一|江郊雨正歇。燕子飞来人忆别。未了残梅怨结。渺野色波光，春与天接。相思辽阔。怕柳风吹老吟发。关情处，满汀芳草，遮莫是鶗鴂。时节。一饷愁绝。谩料理新翻几阕。山尊堪共谁设。梦到断桥，飞絮仍雪。岁华休省阅。早霍地小园花发。已办著海棠开后，独立半廊月。
霓裳中序第一|凄凄半月雨。做尽春愁无处诉。帘外泼寒处处。只柳眼啼烟，杏腮笼雾。寒鸦报曙。听几声，萧瑟如许。谁知我酒边诗里，别有咏花句。芳树。艳阳潜度。且引起玉钩金缕。花朝刚是小雪，尽放春来，莫教天妒。眼前骢马路。怕他日天涯又去。还分付暖香眠鸭，好在绣帏护。
霓裳中序第一|璇宫罢夜织。弄玉催停骖凤翼。归去钟陵旧宅。算唐韵四声，曾佣仙笔。瑶台弟一。问绣襦甲帐谁识。陪清课，叠笺试墨，此福最消得。予亦。救贫无策。叹纸贵研斗价失。丝阑愁与共擘。脉望何功，字枉三食。赋情空自惜。况乱久漂蘦钿尺。双飞远，江山如梦，坐对两凄恻。
霜叶飞|藓阶惊坠。枯桐叶，雕残何与人事。少微江夜敛寒芒，魂返高阳里。叹矍铄如君更几。藏山游岳宁天忌。忆小极藜床，忽入听跫音，自远携筇而起。回念总角论文，萍粘絮散，旧迹丝乱重理。壁闲图尽少文游，酒答侯芭字。遽寂寞人生到此。浑金璞玉都销碎。点茗瓯危阑侧，何啻黄垆，有人沾涕。
霜叶飞|乱云孤绪。西风外吴天无恙烟树。去年佳节罢传杯，鼓角声中雨。怅一霎华年过羽。沧桑容易悲今古。看遍插茱萸，老至怯登临，载酒且寻蛮素。休念雉尾云寒，鲸鳞月冷，杜陵秋兴愁赋。雁啼偏爱近歌前，泪掩铜仙语。尽手折衰杨怨缕。荒江寂寞玉龙去。问几时成归计，细菊香醪，故山高处。
霜叶飞|小斋寒冽。疏灯烬，故人梦牵梁月。贫交管鲍等轻尘，叹世情非昔。极望里五云清切。双鱼频寄田间客。看今古茫茫，问谁是市中屠狗，西州豪杰。犹忆祖帐青门，河梁抗手，不数阳关三叠。归来松菊未荒芜，已自合鸠拙。霸陵老岂因人熟，当年对酒燕山雪。怅离群回首处，碣石风高，滹沱冰结。
霜叶飞|断烟低雾。新开霁斜阳犹恋高树。莫非秋后又春风，筛落红如雨。蓦地忆樊川绝句。萧疏霜叶娇无语。却不是枫林，似一抹流霞散绮，半空翘舞。都道冷落江关，红沉绿瘦，老去风韵如许。枝头花少叶还多，肯把芳情误。要藻饰天涯岁暮。黄金铃子由来苦。问凤凰，何年至，且驻酡颜，照寒山路。
霜叶飞|蝶愁花绪。嗔秋老，朱黄缭乱芳树。夕辉裁倦绀天霞，暗约星如雨。盼不到仙槎鹤羽。姮娥幽恨衔千古。镇槛菊临风，艳魄引寒香，玉蕊淡凝霜素。高阁每怯长阶，蜗居索寞，止水心意难赋。且将恩怨酿清欢，雁寄寻常语。倚薄暮茶烟篆缕。闲怀都付流波去。望小窗红楼外，魅影车潮，彩霓深处。
霜叶飞|夕阳村路。诗筇瘦，平林秋意如许。天涯可奈感飘零，恁打头飞处。向晚菊篱边认误。漫教倦客吟愁句。只一夜霜华，顿减了浓阴，尽西风便吹去。何况画里江南，几人家在，此时归棹无主。那禁摇落好年光，散似搏沙聚。向稗䅉村头且住。柴扉乱逐昏鸦舞。剩有著书身，槭槭萧萧，闭门听雨。
霜叶飞|断烟离绪。关心事，斜阳红隐霜树。半壶秋水荐黄花，香噀西风雨。纵玉勒，轻飞迅羽。凄凉谁吊荒台古？记醉踏南屏，彩扇咽寒蝉倦梦，不知蛮素。聊对旧节传杯，尘笺蠹管，断阕经岁慵赋。小蟾斜影转东篱，夜冷残蛩语。早白发缘愁万缕。惊飙从卷乌纱去。漫细将茱萸看，但约明年，翠微高处。
霜叶飞|酒边孤绪。游情倦闲云自恋江树。槎风欣送故人来，香泛梅根雨。叹冉冉流光迅羽。残灰愁忆昆池古。好寄似南枝，岭上早春回，莫负玉娥幽素。回首秋鬓惊尘，觚棱北望，黯然肠断愁赋。白头不拟此重逢，喜入镫唇语。看驿柳烟丝飐缕。吴篷先载闲鸥去。剩梦君沧江上，霓节干云，使星明处。
霜天晓角|回山如鬼，只共孤猿泣。泣尽枯枝摇动，又送上幽月立。冻泪粘如蜜，添入三声笛。回首呜呜流水，闻悲怆安见迹。
霜天晓角|霜清水碧。冷浸红云湿。休说季伦锦帐，山南岸更花密。露滴。空翠幂。两峰开霁色。不为浓妆一醉，西风帽为谁侧。
霜天晓角|千丝万缕。容易牵离绪。试望江南何处。添一阵晚来雨。帘下匀眉妩。依依新月吐。最得那人心许。写不尽客凄楚。
霜天晓角|飘阶坠瓦，几片枝头挂。高下黯然相对，怎禁得严霜打。西山斜照下，孤村遗小舍。长与石头相伴，一支笔，千秋也。
霜天晓角|情刀无斸。割尽相思肉。说后说应难尽，除非是写成轴。帖儿烦付祝。休对傍人读。恐怕那懑知后，和它也泪瀑漱。
霜天晓角|寒江夜宿。长啸江之曲。水底鱼龙惊动，风卷地浪翻屋。诗情吟未足。酒兴断还续。草草兴亡休问，功名泪欲盈掬。
霜天晓角|世事促促。莫劳心役役。弃尘早归林下，盖个低低茅屋。映窗疏竹。洒洒风生玉。万叠青山为友，那管桑田翻覆。
霜天晓角|柳烟如织。病起逢寒食。昨夜东风吹紧，花梢上，雨来急。晓开铜镜立。镜光涵晓色。惊见浓云堆下，梨花月，一轮白。
霜天晓角|月树风枝。孤山两字诗。来到十洲三岛，香得更十分奇。阳和迟自迟。冰霜欺怎欺。且伴岁寒人醉，有移种玉堂时。
霜天晓角|云开洞府。按罢琼妃舞。三十六峰图画，张素锦列冰柱。几缕。翠烟聚。晓妆眉更妩。一个山头不白，人知是，炼丹处。
霜天晓角|澹粉轻匀。微红浅带嚬。叶较茶枝更绿，花却似与梅浑。傲霜开小春。轻霞浮翠云。最好此时花尽，喜相对共温存。
霜天晓角|阳关声里，一笛斜阳倚。何处柳条堪折？长亭子短亭子。春水，绿波起，数重离别意。望望长安西北，从古是销魂地。
霜天晓角|上已清明，听饧箫缭萦。细雨纷纷时节，深巷里，卖花声。春阴不肯晴，炊烟处处生。指点杏花深处，呼美酒，听仓庚。
霜天晓角|睡起煎茶，听低声卖花。留住卖花人问，红杏下是谁家。儿家，花肯赊，却怜花瘦些。花瘦关卿何事，且插朵玉搔斜。
霜天晓角|青山似碧。银瀑飞冰屑。独倚危楼凝望，栏干外，风正急。肝胆皆冰雪。飘零知己绝。醉拍腰间长剑。几声幽，几声裂。
霜天晓角|燕子呢喃，聚语坐梁间。似是嗔垂一桁，留香久，下湘帘。春泥新未干，营垒欲乔迁。还是乌衣巷口，依王谢，傍高檐。
霜天晓角|蛮烟塞雪。天老梅花骨。还著锦衣游戏，清江上管风月。木兰归海北。竹梧侵户碧。三十六峰苍玉，驾白鹿友仙客。
霜天晓角|芳树谁家。玉兰初试花。折得一枝雪艳，宜伴取宝珠茶。瑶华。红欠些。玉颜生酒霞。捉得藐姑仙臂，凭点注守宫砂。
霜天晓角|梦如幽鬼，一去无回力。裂石奔流云散，是谁弄于中笛？劈面苍崖立，孤乌触树急。满目霜枝冷刺，漫滞住今生迹。
霜花腴|瘁枫舞叶纵媚人，风霜总怨飘摇。芦影惊寒，花妆妍晚，秋容老去犹娇。酒痕半销，傍画栏扶醉金翘。最低徊故国西风，有人愁唱雁来谣。春色几番销歇，又斜阳木末，赤映霞标。朱雁闻歌，筝鸢传讯，关山落叶萧条。瞥鸿可招。奈南云归路迢迢。伴黄花悄倚东篱，少年颜未凋。
霜花腴|几番夜雨，隔乱云凭谁问讯巴山。轻梦惊春，剩寒欺病，孤衾自拥吴绵。带围渐宽，叹赋情犹费吟笺。负心期药里商量，小窗烧烛对床眠。江水带潮回处，甚相思一字。不寄愁边。歌扇飘香，珠灯扶醉，清欢忍记当年。莫凭画阑，对晚空如此山川。念乡关别后无家，更愁开社鹃。
霜花腴|异乡异客，问几人尊前忘了飘零。鸿响天寥，菊迟秋倦，池台乱倚霜晴。坐无老兵。负旧狂休泣新亭。镇填胸块垒须浇，酽愁不与酒波平。多难万方一概，便知非吾土，已忍伶俜。金谷吟商，玉山扶醉，消磨半日浮生。画阑更凭。莽乱烟残照无情。要明年健把茱萸，晚香寻旧盟。
露华|冱烟蓓坼。趁晼晚韶光，又弄娇色。梦蝶乍苏，还与娟蛾匀拂。一般浪蕊狂花，欲斗娉婷标格。凭认取金沙碎环，总异凡骨。连朝雨暗风恻。怕信杳青鸾，难唤芳魄。不道玉容，依旧露含堪摘。沈郎瘦荚飘香，更带落红飞出。春去否，殷勤翠尊问得。
露华|芰衣零乱。甚冷淡赪茸，也豁秋眼。睡醒鴂䴖，翻翅青枝先颤。有时细糁池星，越爱翠深红浅。渔郎过，烟蓑乍穿，早缀千点。沿流巧补断岸。落水礁无声，云子难辨。听说山厨曾煮，鸭脚同荐。渐渐开到芦边，误了渚鸿寻伴。凉月里，鸳鸯占作翠馆。
露华|一枝秀发，尽嬉晴媚雨，娇借春魂。华清赐浴，东风初展眉痕。依旧十分明艳，舞柘枝霞点罗裙。还未爽渠侬暗约，再茁灵根。刘郎十年相对，叹客鬓霜添，慵赋长门。凝烟带露，愔愔却又黄昏。咫尺汉宫千里，似佩环人忆江村。红雨洒，庭芜碎落冷云。
露华|翠奁露叶，泛一溜娇波，别样清绝。细领淡香，人与春山如活。似花却是非花，昵昵小名双叠。裁照影，文君镜中，令我消渴。思君上海时节。定梦里樵青，颦态能说。惯了玉川，消受一弯新月。有人又点轻螺，滴滴绛唇亲接。春味好，瓯边试描两撇。
露华|绀葩乍坼。笑烂漫娇红，不是春色。换了素妆，重把青螺轻拂。旧歌共渡烟江，却占玉奴标格。风霜峭瑶台种时，付与仙骨。闲门昼掩凄恻。似淡月梨花，重化清魄。尚带唾痕香凝，怎忍攀摘。嫩绿渐满溪阴，蔌蔌粉云飞出。芳艳冷刘郎未应认得。
露华|沈郎学圃，傍罨画溪边，点染千树。十亩绿阴，接叶交柯怜汝。藤梢橘刺森然，饱几载江南烟雨。垂垂熟，来禽过时，偷眼衔去。青蓑箬笠容与，羡种杏条桑，经济如许。春雪未老云卿，东湖暂结幽趣。儿子上树生狙，早摘下翠盘无数。秋气冷，虫声断畦静否。
青玉案|画图别样开生面。恰快似并州剪。如此江村能几见。美人何处，青山不老，一片烟波远。拆枝花倚东风软。更活色生香满。何日翠樽湖上款。故乡山水，劳君点笔，写入鹅溪绢。
青玉案|梅花杯酒年年早。有个诗人未老。恰则蛾眉新月巧。人间春信，水边仙影，共约今宵到。少年回首却休道。算只有红泉快幽抱。赢得池塘闲梦草。堂开二乐，客添一笑。长似梅花好。
青玉案|春心点尽湖滨路。喜快霁，连朝雨。若问韶光清几许。眠觉堤柳，满天飞絮。曳杖寻诗勺。桃花夹径通幽处。古塔凌虚出晨雾。阵阵曲香风暗度。青飐旗影，似留人住。遥指横桥步。
青玉案|璞园草木絪缊气。养满腹，琴书味。闻道梅花情独至。迎冬度腊，逢君览揆，早作南枝蕊。倚声妙叶长生字。为寿征祥多称意。闽粤迢迢分两地。鸿来雁往，神亲语贽。千里聊相慰。
青玉案|钱塘词伯春怀动。正献罢，长杨颂。门外缁尘飞玉鞚。长条冶叶，明窗画出，西子湖边梦。三生清怨凭谁送。悔向灵和殿前种。头白沈郎官供奉。要添几笔，蒙蒙飞絮，漠漠春芜重。
青玉案|深红数点吹花絮。又燕子飞来语。远水平芜春欲暮。年年长是，清明时候，故遣人憔悴。竹鸡啼罢山村雨。正寥落无情绪。猛省从前多少事。绿杨堤上，楼台如画，此景今何处。
青玉案|栖鸦啼破烟林暝。把旅梦俄惊醒。猛拍征鞍登小岭。峰回路转，月明人静，幻出清凉境。马蹄踏碎琼瑶影。任露压巾纱未忺整。贪看前山云隐隐。翠微深处，有人家否，试击柴扃问。
青玉案|百年一过郴江路，更忍便轻归去。景物人情能几度。寂寥庭径，凄凉门户，孤馆消凝处。同来恰又斜阳暮，凄断秦郎旧题句。故曲敲来终未许。冷襟牵梦，幽丝萦絮，竹外潇潇雨。
青玉案|万红梅里幽深处。甚杖履来何暮。草带湘香穿水树。尘留不住。云留却住。壶内藏今古。独清懒入终南去。有忙事修花谱。骑省不须重作赋。园中成趣。琴中得趣。酒醒听风雨。
青玉案|东风夜放花千树，更吹落，星如雨。宝马雕车香满路。凤箫声动，玉壶光转，一夜鱼龙舞。蛾儿雪柳黄金缕，笑语盈盈暗香去。众里寻他千百度，蓦然回首，那人却在，灯火阑珊处。
青玉案|花王独占春风远。看百卉芳菲遍。五福长随今日宴。粉光生艳，宝香飘雾，方响流苏颤。寿祺堂上修篁畔。乳燕双双贺新院。玉斝明年何处劝。旌幢满路，貂蝉宜面，归觐黄金殿。
青玉案|奇葩珍树丛丛绕。望仙隐蓬莱小。前枕湖光秋色晓。荷花今岁，也如人意，不逐西风老。霞觞献寿频频倒。瑞霭浮空凝不扫。定自日边飞诏早。芝庭呈秀，桂宫得意，更看明年好。
青玉案|残星落月溪边树。叶上霜红秋处处。破晓风来吹堕去。散如花谢，聚如萍化，不辨渔樵路。舟人认作桃花误。望里仙源渺何许。一叶中流掀更舞。鹭零鸥乱，水云无际，寂寞寒塘暮。
青玉案|芙蕖花上蒙蒙雨。又冷落池塘暮。何处风来摇碧户。卷帘凝望，淡烟疏柳，翡翠穿花去。玉京人去无由驻。恁独坐凭阑处。试问绿窗秋到否。可人今夜，新凉一枕，无计相分付。
青玉案|鸭头波软浓于酎。风起处青初皱。乳燕双双帘幕透。梨花未雪，绿杨犹絮。蚕饱桑阴瘦。无端酿出清明候。忽忆城南乍分手。十二雕栏寒更陡。踏青人远，斗茶时近，滋味如中酒。
青玉案|惯消玉腕镂金钏，细数佳期春半。墙外风筝云里断。樱桃花下，秋千红索，整个闲庭院。无凭无准青禽翰，愁雨愁晴芳草岸。常锁葳蕤春不管。施香小鸟，伴人憔悴，学语低声唤。
青玉案|垂杨无计留君驻。尽目送班骓去。倚剑天涯偏岁暮。骊歌一曲，伤心南浦，明日知何处。人间只有情难诉。梦里关山断肠路。最是云屏添别绪。银缸四壁，夜来风月，省识相思苦。
青玉案|一年陌上寻芳意。想人在东风里。褪粉销红春有几。青翰飞去，紫云凝伫，往事如流水。烟横极浦山无际。暗解明珰问谁寄。乡在温柔何处是。轮囷香雾，静深庭院，帘影参差翠。
青玉案|年年寓屋称觞处。陪彩绶尊前舞。牢落潇湘归去未。腊梅开遍，冰蟾圆后，梦断灵溪路。长年厚福天分付。算四海今独步。涧竹岩花如旧否。与翁相伴，岁寒庭户，尽占闲中趣。
青玉案|遥看鸟道浑无路，但一涧沿花去。涧尽忽逢云宿处。藤萝日月，莓苔今古，撑得娲天住。阴阴石磴鸣仙鼠，百状虬龙向人舞。足下分明闻密语。沾衣空翠，蒙蒙烟雾，忽作山中雨。
青玉案|平生所好临江住。养不尽，荒寒趣。烟锁平芜青欲暮。虎门归雁，芦汀翘鹭。鱼笛横江渡。思君径向兰州去。怎知我，怀人苦。隔驿河流黄绕树。村灯蟹舍，驼铃沙雨。渐近吹箫侣。
青玉案|玉婴初有排云分。向晚色娟娟静。秋入风枝清不尽。月和粉露，徘徊孤映，独夜扶疏影。子猷风调全相称。是彼此无凡韵。玉勒前头花柳近。水边石上，冷依烟雨，时有幽人问。
青玉案|彩霞不续长河路。一水渺然流去。睆彼清光何以度。隔年离恨，千秋情绪，都在云深处。龙舆倏转蓝桥暮。惜别应留秋月句。试语人间愁几许。两行情泪，满天秋露，疑是巫山雨。
青玉案|月华冷沁花梢露。芳意恋香肌住。心字龙涎饶济楚。素馨风味，碎琼流品，别有天然处。围炉屈曲宜深炷。留取春光向朱户。绿绮声中谁暗许。小窗归去，梦回犹记，金鼎分云缕。
青玉案|东风客雁溪边道。带春去随春到。认得踏青香径小。伤高怀远，乱云深处，目断湖山杳。梅花似惜行人老。不忍轻飞送残照。一曲秦娥春态少。幽香谁采，旧寒犹在，归梦啼莺晓。
青玉案|不知春向何处去。只把祁寒留住。熟食清明都过了，轻裘料峭，欲晴还雨。翻覆天无主。客来说过杨村路。滕六施威布雷鼓。又霰颗前驱负弩。柔荑新箨，顿逢伊怒。那管农夫苦。
青玉案|彩云易散琉璃脆。念往事心将碎。只合人间十三岁。百花开尽，丁香独自，结恨春风里。小园幽槛经行地。恨春草佳名谩抛弃。簇蝶罗裙休将施。香残烛烬，微风触幔，仿佛娇嚬是。
青玉案|春归谢了杯中绪。剩杯外无穷暮。又是无人斜燕渡。小舟闲畔，笛声凉处，无事清清絮。风来风去人间路，不记风前几曾误。认得人颜蛛网缕。不曾思想，心情更是，网上朝朝露。
青玉案|琅玕绿透潇湘暮。更一片，云遮住。故国心情谁可语。清泉文石，小庭朱户。凭识春归路。仙源历劫湖山主。怕拂残笺和泪雨。不分玉台纷绮绪。背人奁镜，试开芳谱。照眼明沧趣。
青玉案|姑苏曾是繁华处。叹寂寞闲来住。转眼年光三月暮。几朝晴暖，几番风雨。容易春来去。帘前隐隐门前路。肠断梁边燕飞去。但是情来惟独语。花间诗酒，塘边箫鼓。烟景漫空絮。
青玉案|半生恐负将军腹。想朝出看黄犊。细草如茵人睡足。醺醺一盏，一盘野蔌。更啜桃花粥。绿阴盖过江头屋。竹粉成霜紫樱熟。烦热晚来双赤足。回头花下，吴娘如玉。暮雨萧萧曲。
青玉案|东门杨柳空盈路。系得征鞍能驻不。暗绿枝头新过雨。柔丝千尺，乳莺百啭，似怨行人去。行人去后知何处。去向天边簉鹓鹭。瑶管琼台多雅趣。花砖稳上，玉阶阔步，肯念人尘土。
青玉案|丹青画出秋容好。看题处，当残照。一一银钩天外小。晚妆楼上，麝煤临就，忒也疏斜了。浣花波影明如扫。弟子新传王逸少。雨打风吹几回老。断行残墨，被谁偷谱，排点银筝巧。
青玉案|秾桃艳李春犹浅。踏青去心情懒。燕子归来偏又晚。清明过了，轻寒未减。暮雨纱窗暗。新来莫道音书断。入梦时时记重见。夜半灯花和泪剪。红楼一角，春星万点。人在江南岸。
青门引|梦断青门冷。风卷水衣无定。曹吴一脉近前年，唐妆院体，尽扫旧家病。桃花妙笔惊人醒。越样容华静。秦台韵事如邈，曲终又见吹箫影。
青门饮|霞脸红微，春衫白浅，相逢正是，浴兰天气。碧玉年芳，香囊情好，漂泊天涯有几。且尽清尊宴，断肠词知君能记。素绫装卷，紫璚削管，明珠穿字。直是金荃才子。柰剪叶嵌花，输他风致。名士秋心，佳人春影，乍可描摹三四。感怅银镫下，算浮生一般无谓。待侬狂啸，芝焚蕙叹，由来如此。
风入松|朝云不改旧时颜，飞下屏山。严城乍报三通鼓，何繇得遮梦重还。露叶犹闻响屧，风帘莫碍垂鬟。簪花小字箧中看，别思回环。穿针纵有他生约，怅迢迢路断银湾。锦瑟空成追忆，玉箫定在人间。
风入松|人生重九且为欢。除酒欲何言。佳辰惯是闲居觉，悠然想今古无端。几处登临多事，吾庐俯仰常宽。菊花全不厌衰颜。一岁一回看。白头亲友垂垂尽，尊前问心素应难。败壁哀蛩休诉，雁声无限江山。
风入松|翛然尘外识君庐。山翠吉田居。中原劫火悤悤过，已侵寻海涸桑枯。旅逸暂容游钓，行吟漫误樵渔。故园松菊未全芜。相别隔年余。重关一握征车迅，想岚痕树影还如。剩我红儿读曲，输他绿子钞书。
风入松|画楼高出子城湾。卷幔见南山。堆有叠翠排天际，似蛾眉巧绾云鬟。风月四时长占，星辰午夜宜攀。蓬莱仙阙有无间。望处隔尘寰。何当养就升天翼，恣翱翔飞去飞还。纵目真穷寥廓，置身如履孱颜。
风入松|归鞍尚欲小徘徊。逆境难排。人言酒是消忧物，奈病馀孤负金罍。萧瑟捣衣时候，凄凉鼓缶情怀。远林摇落晚风哀。野店犹开。多情惟是灯前影，伴此翁同去同来。逆旅主人相问，今回老似前回。
风入松|武陵春酒不论钱，红杏竹篱边。画桥一带青青柳，兰舟系玛瑙坡前。隔树数声鹦鹉，谁家一簇秋千。朱唇玉板鹧鸪天，歌罢鬓云偏。杜鹃啼歇清明雨，楼台锁几处新烟。沈醉折花归去，路傍拾得遗钿。
风入松|乾坤简易定长生。推变化虚盈。默契四时神功用，泄冲和品物生成。茂养深根固蒂，临金井，吐琼英。芳姿香衬彩霞明。聒万籁声清。造化冥冥无中有，显虚皇阳体飞行。纵横恣游法界，廓神变，混无名。
风入松|梦回灯烬旅衾单。鸡唱五更寒。一夜里雪花飞遍，晓来时千里漫漫。野色遥连玉树，清光炯映银鞍。行人休道路歧难。酒盏自须宽。一种风流堪画处，溪桥两两渔竿。楼上笛声吹起，天涯梅蕊飘残。
风入松|枯桑覆瓦易黄昏。眉月动微颦。倚楼心事天难问，悲秋句散落江苹。吟望渐低北斗，徘徊盼断南云。独居深念惜逡巡。同是梦中身。怒涛又趁西风起，幽兰怨凄诉灵氛。满眼横流谁省，新亭风景愁人。
风入松|一弯谁剪剡溪笺。雪色照人鲜。湘筠削骨劳工制，最堪怜舒卷轻便。动处清风披拂，展时明月团圆。流金烁石势如然。此际有威权。只愁一夜西风到，又谁知中道抛捐。自昔炎凉故态，始终难保相全。
风入松|月窗花院好风光。谢女檀郎。朝朝暮暮遥相望，殢人娇罗带留香。青鸟解传消息，银河不隔红墙。绣罗红嫩抹酥胸。此夕重逢。妒云恨雨腰肢袅，晕眉心獭髓分红。蜡烛寒笼翡翠，麝香煖度芙蓉。
风入松|纱幮宝枕透新凉。佳日但壶觞。纵无风雨浓氛在，登临好笠屐休忘。芳草天涯晼晚，黄花篱落秋光。五云楼阁旧歌场。鲸沫绿尘扬。山丘华屋都零落，西州路回首堪伤。霜露虫丝滴泪，关山雁影斜阳。
风入松|纤云瘦月细风凉，入苑曳花裳。欲倾花畔听花语，却听得促织凄惶。未理伤怀情绪，又添久别惆怅。相思一惹便难忘，竟夜影芸窗。管毫松墨生宣纸，怎生写寸寸肝肠？恨隔伊人千里，今宵不渡苍茫。
风入松|露华亭馆月明多。邂逅遇姮娥。藕丝嫩织仙裾薄，按霓裳一曲高歌。袖拂天香缥缈，舞翻清影婆娑。玉绳低转夜如何。双曜渡银河。千金一刻□孤负，得磨跎且共磨跎。漫把淮南招隐，不教空老岩阿。
风入松|枇杷花老洞云深。流水泠泠。蓝田谁种玲珑玉，土华寒晕碧云根。佳兴秋英春草，好音夜鹤朝禽。闲听天籁静看云。心境俱清。好风不负幽人意，送良宵一枕松声。四友江湖泉石，二并钟鼎山林。
风入松|柳梢烟软已璁珑。娇眼试东风。情丝又逐青丝乱，剩寒轻犹恋芳栊。笋玉新裁早燕，杏钿时引晴蜂。当时兰柱系花骢。人在小楼东。莺娇戏索迎春句，爱露笺新染香红。未信闲情便懒，探花拚醉琼钟。
风入松|淙淙檐角瀑泉分。山雨梦中闻。今宵汉县南安宿，有烟鬟亲侍夫君。一枕听风听水，诗心晓落凌云。少年王粲学从军。青羽送回文。残书左担行装古，别峨眉三日新津。药草香浮内院，榴花红待归人。
风入松|忆从湘浦遇琼仙。解佩是何年。冰姿不许铅华污，淡凝妆风度飘然。长伴霜前青女，来寻月下婵娟。一尘难染净娟娟。独立晚风前。黄冠翠袖殊清雅，误思凡谪向江边。矾弟梅兄是侣，桃娇杏冶空妍。
风入松|爱闲能有几人来。松下独徘徊。清虚冷淡神仙事，笑名场多少尘埃。漱齿石边危坐，洗心易里舒怀。划然长啸白云堆。更待月明□。一瓢春水山中饮，喜无人踏破苍苔。开了桃花半树，此游不是天台。
风入松|客中恍惚过清明。杜宇一声声。烟尘眯眼津门道，旧游处碧草纵横。触着个人妆阁，柳丝牵惹离情。帆墙隐隐绕堤行。偏值一春晴。思家也似云霓望，隔秋河一样盈盈。诉与南归雁侣，相逢待月华生。
风入松|转船惊见柳枝明。风里万丝轻。湘云楚水才堪称，一般是婉娩多情。骚客行吟旧地，江山自古空灵。西风日日送悬旌。如梦数行程。水村渔市联翩过，到今朝惆怅难胜。一霎相依旋去，何年再访娉婷。
风入松|天公知我酒怀骄。奇冷逼金貂。行装不带苞苴物，霎时间满载琼瑶。衰柳重看絮舞，寒林又见花飘。征车缓缓度溪桥。冻合碾难消。生平饱历冰霜味，耸吟肩白战诗鏖。四面山如群玉，我如遗世佺乔。
风入松|芙蓉花落水痕收。山冷云稠。蒹葭风露苍苍晚，深烟荡破渔舟。有待一林红叶，相亲几队沙鸥。能歌白苎锦缠头。秋色明眸。十二桥边花月夜，凤钗雀舫长游。谈笑自怜空阔，萧骚兴落抢洲。
风入松|东风方到旧桃枝。仙梦已云迷。画阑红子摴蒱处，依然是春昼帘垂。恨杀河东狮子，惊回海底鸥儿。寻芳小步莫嫌迟。此去却慵移。断肠不在分襟后，元来在襟未分时。柳岸犹携素手，兰房早掩朱扉。
风入松|疑晴疑雨酿禾天。云意断还连。殷勤不放兰桡去，有萍根无数相牵。颦叶湖心绿漾，泪花波底红嫣。乱离时事忍回沿。飘泊几经年。云萍未是无情物，怎禁他浪恶风颠。正是客愁深处，双凫飞堕苍烟。
风入松|好风吹皱玉龙鳞。飞雪点吟身。南明古色供诗眼，缆扁舟鸥鹭相亲。邂逅希颜公子，留连访戴山人。环中天地一壶春。深锁碧窗云。步虚声度迎仙引，小屏空唤醒梅魂。且向花边听雨，不知松外敲门。
风入松|两年归计未能成。林叶又秋零。萧萧送我还乡梦，渡重洋只绕卢城。彷佛万松深翠，苍烟寒入山棱。醒来惆怅自心惊。推枕剔凉镫。哦君风雨怀人句，恁清商都是愁声。料得何郎老去，一般憔悴风情。
风入松|霏霏小雨恼春光。烟水更弥茫。昨宵把酒高歌处，任一声鸡唱清江。憔悴杏花如许，情怀应似东阳。宿酲犹在莫传觞。消闷苦无方。几时玉杵蓝桥路，约云英同捣玄霜。冷落黄昏庭院，梦回家在三湘。
风入松|画桥流水欲平阑。雨后青山。去年芳草今年恨，恨香车不逐雕鞍。红杏墙头院落，绿杨楼外秋千。谢娘别后忆前欢。泪滴春衫。柔荑共折香红处，劝东风且与流连。早是相思瘦损，梅花谢了春寒。
风入松|小廊夜雨最难听，听得梦离衾。同人飘过千山后，又归来断壁孤灯。可是归来便好？只因无处留魂。而今更不管昏晨，一坐到前生。前生定是蓬方物，便前生也只飘零。好笑泡桐纷落，明朝敢掇残英？
风入松|稠烟低压水痕黄。紫绿山光。金霞翠雾双林晚，听哑哑鸟宿斜阳。衔日远峰的的，吞云高树苍苍。沾衣寒湿露华香。欸乃沧浪。渡头灯火星沉水，韵昏钟山角声长。风细金波荡月，夜深银汉生凉。
风入松|萧萧阴雨渐经旬。有意暗摧春。林鸠来往缘何事，声不住故恼征人。没脚泥壅岸尾，打头风断河漘。篷推蓬偏感异乡身。归梦夜来频。江南江北家千里，心随舵去住无因。兀坐悄然自数，半生多少苦辛。
风入松|残棋未了夕阳边。结静中缘。如今翻覆人间事，争敲觑劫牵缠。坐下清香苦茗，床头断简残编。一钩新月印前川。柳雾花烟。朝朝暮暮催千古，风风雨雨堪怜。白眼且看变幻，清尊不负芳年。
风入松|芳丛簇簇水滨生。勾起午风清。六花大似天边雪，又几时雪有三层。明艳射回蜂翅，净香熏透蝉声。晚檐人共月同行。疏影动银屏。指尖轻捻都如玉，听画栏高啭流莺。道是花枝比得，不成花也多情。
风入松|乾坤罗列道纲维。斡斗转星移。守迁飞伏随方变，应周天衰旺相推。保护坎离丹药，启玄牝，契希夷。冥冥杳杳入无为。会三姓相期。应时烹炼循火数，结圆明二八芳姿。彻地通天圣变，表身外，显容仪。
风入松|白云堆里有衡茅。近水临桥。有竹有松兼有鹤，更多短短红桃。翠壁丹霞景媚，青山绿树楼高。门前常有小渔舠。不待人招。载酒穿云湖上晚，醺醺弄月吹箫。个里不关荣辱，其间尽自逍遥。
风入松|楚云冉冉绕花行。云比花明。无情却为衣香醉，傍瑶阶飞上蜻蜓。悄地教人双扑，不知何事干卿。夜来微雨过罗屏。残酒催醒。众中谁信矜持惯，凭消受笑浅颦轻。莫遣烟缡伤晚，红蕖一半飘零。
风入松|天空云散月千山。四望青蓝。金波涤荡平湖影，照幽林钟磬声闲。蓑笠何人把钓，楼台有客凭阑。锦裙同得此时看。雾湿云鬟。玉粲珠辉琼海夜，澹悠悠水冷烟寒。松顶风摇鹤唳，山头犬吠僧还。
风入松|虎邱山色郁崔嵬。烟暖花开。香车宝马山塘路，春光暗里相催。闲客漫携龙笛，丽人争戴金钗。剑池鹤涧讲经台。塔影云隈。今春远结看花侣，笑迎风满举云罍。月下莫言归去，遏云歌调初来。
风入松|瑶阶如水露华凉。才放锦栏长。牵丝不恨银河远，背西风自系明珰。多少星帱鸯泪，新来染遍罗裳。小庭摇影伴垂杨。霞晓绚幽妆。团栾巧似天钱样，结相思碎织秋香。梦醒难寻琼佩，一生惯避斜阳。
风入松|太和终古在人间。古调至今弹。烬馀不朽传清散，遗琴比埋剑重看。文谢音容珠璧，一弹再鼓燕山。黄钟律中彻天关。名教自安闲。雉媒鼎镬逃威地，寻芳躅来者怡然。如此从容风度，千秋足和薰弦。
风入松|啁喳娇燕语茅茨。红暗海棠枝。双丫小髻谁家女，踏青归三月三时。淡淡郁金衫子，盈盈玉药钗儿。避人忙掩女仙祠。背后见腰支。金鞭过客争回首，拉山翁怀古成诗。当日苎萝村里，误人曾有西施。
风入松|纱厨过雨晚凉生。枕簟不胜清。冰肌玉骨元无汗，香风回，深院语流莺。翠幌光摇绛蜡，画堂暖泻银瓶。玉筝牙板接新声。云髻宝钗横。银丝脍细江U脆，扬州月，照我醉吹笙。旧事十年犹记，壮怀此日堪惊。
风入松|入眸明月若钩镰，低户约人谈。钟声乍起消残岁，一壶酒遥对江南。微醉尤思前事，酣眠还梦鹣鹣。当年新绿溅珠帘，人手弄云簪。花前羞赧痴无语，半推却近了青衫。兹日无从磨鬓，奈书寄说呢喃。
风流子|佳人多命薄，初心慕德耀嫁梁鸿。记绿窗睡起，静吟闲咏，句翻离合，格变玲珑。更乘兴素纨留戏墨，纤玉抚孤桐。蟾滴夜寒，水浮微冻，凤笺春丽，花砑轻红。人生谁能料，堪悲处身落柳陌花丛。空羡画堂鹦鹉，深闭金笼。向宝镜鸾钗，临妆常晚，绣茵牙版，催舞还慵。肠断市桥月笛，灯院霜钟。
风流子|秋林同滞羽，忧时甚四顾又安归。正海天杯底，荡开苍莽，江城笛里，吹出参差。君莫问死生犹露电，出处几云泥。枯树婆娑，庾郎愁赋，众芳芜秽，楚客兴悲。年年风尘苦，虚名累相约还我初衣。来共小窗尊酒，重话心期。便万户侯封，支身何补，一声河满，双泪应垂。多少临岐别思，除是君知。
风流子|盈盈红似滴，蝶魂醉绕遍翠栏干。正玉妃舞歇，画裙慵整，梦欹罗荐，啼损晶盘。为问怨春春解否，无语亸香鬟。凭赏堕琼，小帘扶起，背怜搓锦，流水催残。年光梅黄近，钿车断芳事，绮陌阑珊。惆怅凤池曾见，铅泪偷弹。怕唾壶点碎，雕筵恨别，带围瘦减，珠箔留寒。消受雾边衰眼，重赋愁鸾。
风流子|晴碧满春塘。花飞倦，燕子语斜阳。正深阁绣余，乍开朱户，晚妆匀了，遥盼红墙。自别后，寸怀空缱绻，寄托与丝簧。宓札未成，篆烟冲幕，变歌才阕，清泪浮觞。回思潜离地，难忘处，仍是旧约西厢。知否怨魂，如今却傍谁行。算暗楼曲槛，长萦别梦，断襟零袂，犹带余香。还有见时，别时容易何妨。
风流子|吾将从此逝，吾何意，吾亦爱吾庐。看眼底浮云，花从开谢，阶前生意，草不芟除。闲寻去，古苔侵石罅，流水灌山厨。盍归来乎，一琴一鹤，薄言观者，非我非鱼。何人长握手，有西邻野叟，能赋能书。便相逢成二老，一样清癯。且自堕三杯，胞中浩浩，黑甜一枕，世外UU。人笑高阳去后，又两狂且。
风流子|行乐平生志，方从事未出已思归。叹欢宴会同，类多暌阻，冶游踪迹还又参差。年华换，利名虚岁月，交友半云泥。休忆旧游，免成春瘦，莫怀新恨，恐惹秋悲。惟思行乐处，几思为春困，醉枕罗衣。何事暗辜芳约，偷负佳期。念待月西厢，花阴浅浅，倚楼南陌，云意垂垂。别后顿成消黯，伊又争知。
风流子|东风长是客，帘栊静燕子一双飞。看花坞日高，翠阴护晓，柳塘风细，绿涨浮漪。肠断处，渭城春树远，江国暮云低。芳径听莺，暗惊心事，画檐闻鹊，试卜归期。小楼凝伫地，疏窗下，几度对说相思。记得菱花交照，素手曾携。有新恨两眉，向谁说破，芳心一点，惟我偏知。休为多情瘦却，重有来时。
风流子|东风吹碧草。年华换行客老沧州。见梅吐旧英，柳摇新绿，恼人春色。还上枝头，寸心乱北随云黯黯。东逐水悠悠。斜日半山，暝烟两岸。数声横笛，一叶扁舟。青门同携手。前欢记浑似梦里扬州。谁念断肠南陌，回首西楼。算天长地久，有时有尽，奈何绵绵，此恨难休。拟待倩人说与，生怕人愁。
风流子|石君谁为友，雕镌就，彩凤效双飞。有侧帽狂生，绸缪古篆，曝书诗老，婉娈题词。算占尽人间风雅事，天下太平时。三百年来，几经尘劫，依然无羔，不受磷淄。流传今何许，愿长伴词客，苦费吟思。留得可园，拓墨玉，研装池。任割取紫云，饶他清润，沾濡彩笔，助尔发挥。遮莫衔将红绶，归向瑶墀。
风流子|牛衣空对泣，无端处，泪浪涌成潮。判乞食风情，箫吹吴市，齐眉佳话，舂赁如桥。记当日，丝桐调绿绮，玉佩赠江皋。检点欢场，漫嗤志短，商量往事，倍觉魂销。长卿正萧索，百斤谁买赋，刬地无聊。赢得封侯梦醒，枕畔迢迢。算菽水非甘，难承色笑，貂裘已敝，犹上征徭。最是茂陵秋雨，愁听潇潇。
风流子|望极思悠悠。江如练籁息浪纹收。看帆卷帆舒，往来征艇，鹭飞鹭立，远近芳洲。逝波不舍山常好，祗白少年头。杜若满汀，离骚幽怨，鸱夷去国，烟浪遨游。江南知何许，青林晚，山断处白云浮。怀古慨今，谁人似我闲愁。叹醉生浪迹，鲈乡蟹舍，殢红怨粉，莲棹菱舟。敲遍阑干，默然竟日凝眸。
风流子|新词堪寄怨，才欲写还又怕人知。恨曲港水深云槎难泛，石桥路阻，骄马空嘶。但凝想，红蕖临岸处，芳树掩门时。近日带围，未知宽减，前春心病，怎地支持。人生隙驹耳，匆匆里易把好事参差。但愿伊长年少，我不分离。想玉液染唇，似尝仙药，粉痕揾袖，胜曳朝衣。料得兰心蕙性，怜我情痴。
风流子|三郎年少客，风流梦乡岭蛊瑶环。看浴酒发春，海棠睡暖，笑波生媚，荔子浆寒。况此际曲江人不见，偃月事无端。羯鼓数声，打开蜀道，霓裳一曲，舞破潼关。马嵬西云路，愁来无会处，但泪满关山。赖有紫囊来进，锦袜传看。叹玉笛声沉，楼头月下，金钗信杳，天上人间。几度秋风渭水，落叶长安。
风流子|少年多行乐，方豪健何处不嬉游。记情逐艳波，暖香斜径，醉摇鞭影，扑絮青楼。难忘是，笑歌偏婉娩，乡号得温柔。娇雨娱云，旋宽衣带，剩风残月，都在眉头。一成憔悴损，人惊怪，空自引镜堪羞。谁念短封难托，征雁虚浮。念夜寒灯火，懒寻前梦，满窗风雨，供断闲愁。情到不堪言处，却悔风流。
风流子|西湖儿女地，长堤畔销尽古今魂。看两岭送青，云偷眉色，重波皱碧，水学罗纹。更谁处，莺调曲玉管，蝶舞郁金裙。兰叶舫头，翠觞凉月，柳丝楼上，红袖斜曛。忽风吹尘世，再来处，已是路阻渔人。空记寻香梅市，索笑桃门。叹霜高水瘦，鄂王祠庙，渚寒花谢，苏小乡邻。几度断桥伫立，惆怅黄昏。
风流子|吴越东风起，江南路，芳草绿争春。倚危楼纵目，绣帘初卷，扇边寒减，竹外花明。看西湖画船轻泛水，茵幄稳临津。嬉游伴侣，两两携手，醉回别浦，歌遏南云。有客愁如海，江山异，举目暗觉伤神。空想故园池阁，卷地烟尘。但且恁痛饮狂歌，欲把恨怀开解，转更销魂。只是皱眉弹指，冷过黄昏。
风流子|冶白倡红渐怯。软衬香蹄蹀躞。罗袜底，彩绷边，看去唾绒无别。风末。飘忽。认了惊飞蝴蝶。
风流子|雪尽水平津，萋萋处风景最愁人。想金勒未归，绣帏深闭，玉颜自老，芳意徒新。送日挽烟千万里，迤逦际苍旻。蜀魄叫迷，楚魂思殢，碧云如梦，眉黛空颦。凄凉长门殿，飞花与清泪，共滴华茵。惟有乱萤时来，夕砌相亲。恨此身不化，柔条弱蔓，暗随灵雨，得到枫宸。窗掩黄昏，一生几度青春。
风流子|天涯孤客梦，西风晚吹入捣衣秋。念故国情多，书成织锦，敝袍尘满，赋就登楼。寸心急，晓同云北下，夜逐水东流。寒雁数联，暝烟千里，短鞭去马，长笛归舟。都门樽酒后，相思渺云树，两处悠悠。为遣中宵明月，随到南州。向溪亭苍霭，寄声修竹，野塘春暖，致意沙鸥。备我一蓑烟雨，老景沧洲。
风流子|残梦绕林塘。诗添瘦瘦不似东阳。正流水荡红，暗通幽径，嫩篁翻翠，斜映回墙。对握宝筝低度曲，销蜡靓新簧。莺懒昼长，燕闲人倦，乍亲花簟，慵引壶觞。帘栊深深地，歌尘静芳草自碧空厢。十二画桥，一堤烟树成行。向杜鹃声里，绿杨庭院，共寻红豆，同结丁香。春已无多，祗愁风雨相妨。
饮马歌|句骊形胜地。黠虏锋何锐。一朝援师知。剑麾旄头死。夜苍茫。草色黄。画角连营起。万山里。
驻马听|雕鞍成谩驻。望断也不归，院深天暮。倚遍旧日，曾共凭肩门户。踏青何处所，想醉拍春衫歌舞。征旆举。一步红尘，一步回顾。行行愁独语。想媚容今宵怨郎不住。来为相思苦。又空将愁去。人生无定据。叹后会不知何处。愁万缕。仗东风和泪吹与。
高山流水|故宫法曲冷朱弦。倚龙吟风雨潸然。开宴记芳时，南薰韵入流泉。河清慢征角重翻。宸游处，仙籁层霄遍彻，仗合苍官。和春雷别殿，笃耨御香前。无端。青城几千里，黄鹄谱应指秋寒。零乱杏花词，梦落万水千山。问霓裳几度飘烟。知音少枨触孤臣老泪，怨拨哀弹。恨宫声不返，凄绝陇禽言。
高山流水|素弦一一起秋风。写柔情都在春葱。徽外断肠声，霜霄暗落惊鸿。低颦处剪绿裁红。仙郎伴新制还赓旧曲，映月帘栊。似名花并蒂，日日醉春浓。吴中。空传有西子，应不解换征移宫。兰蕙满襟怀，唾碧总喷花茸。后堂深想费春工。客愁重时听蕉寒雨碎，泪湿琼钟。恁风流也称，金屋贮娇慵。
高山流水|群山万壑引长风。透林皋晓日玲珑。楼外绿阴深，凭栏指点偏东。浑河水一线如虹。清凉极，满谷幽禽嘹唳，翠霭溟蒙。任海天寥阔，飞跃有无中。云容。看白衣苍狗，无心出变化虚空。细草络危岩，岩花秀妩日承红。清风阁，高凌霄汉。列岫如童。待何年归去，泉石各疏慵。
高山流水|七弦拂处起春风。谱幽情判白裁红。闲坐理金徽，公馀雅赏谁同。挥毫际换征移宫。依稀有，多少新谣旧曲，付与飞龙。恁铜琶铁板，大汉倩关东。囊中。连珠又双月，排列著几许枯桐。攫U尽深愉，一一与政相通。免平沙落遍哀鸿。旗亭上只听歌来五裤，写出欢悰。胜耆卿井，水随处播芳踪。
高阳台|轻舸云移，纹屏雨歇，梦边烟树迢迢。旧价千金，思量忍负芳宵。锦韶来去无拘管，尽留连燕暮莺朝。甚颠风送断酴醾，怨咽琼箫。天涯碧草寻常见，奈离愁唤起，目极无聊。絮影多情，飘飘还拂虹桥。色身甘化丝千万，把春红裹向烟绡。悄低徊晓枕钟声，心痒谁搔。
高阳台|迹老山中，名沈岭外，生来不受栽培。多谢东君，任他桃李芳菲。轩然冷蔓荒榛里，傲新霜乌实累累。慰苍生俭岁凶年，绝胜鲜肥。升平粉饰由来久，笑痴儿騃女，那识寒饥。旧恨门前，掷来贱等沙泥。一番寇火茫茫劫，遁穷荒却最关渠。漫消凝铁铸坚根，刬尽寒威。
高阳台|涨绿平堤，匀红缀树，东风吹上湖船。见说芳期，峭寒不似今年。玉梅随意闲开落，便春迟春早谁怜。正嫣然。桃艳朝霞，柳晕朝烟。嫩睛初蜡游人屐，趁清明时节，金碧山川。第一楼头，还胜第二桥边。繁弦脆管西陵路，夕阳中惊起鸥眠。卷珠帘。暮雨归来，满耳啼鹃。
高阳台|续命丝长，聚头扇小，年年此际他乡。底事今年，单衣尚觉微凉。蔷薇开老藤萝谢，只榴花娇立东墙。祝泰皇莫便匆匆，又使飞飏。红英几朵明如火，正才干宿雨，乍试严妆。叶叶枝枝，鲜明偏称初阳。千重芳意知何许，共朝霞映上纱窗。暗思量便似相思，烧断回肠。
高阳台|玉篆销香，银荷照夜，匆匆又荐辛盘。几许欢踪，翠尊重认春还。行云不启阳台锁，甚愁来总是无端。弄馀寒，风漾帘波，影暗屏山。喧天爆竹惊残梦，待温寻旧绪，不似当年。蜜苣偎人，禁他红泪偷潸。离魂已逐罗浮远，剩瓶梅知与谁看。漫萦牵，一缕相思，飞上春幡。
高阳台|拚却无情，更谁厮惹，西风檐角萧萧。留看人闲，斜阳一晌光摇。苹花应笑归期误，又争知孤绪无聊。被殢人，轻蝶憨憨，片影相撩。天涯一梦迢迢，任露侵衰草，月冷危桥。便随尘土，离魂不倩人招。前时难忆藏鸦处，有归飞孤雁低邀。望谁为，并刀一剪，剪断情苗。
高阳台|瘦柳依桥，江枫伴岸，水乡十里帆斜。能几番寒，秋深处处人家。西风不管尘寰事，到荒郊冷换年华。新霜里，红翻柿叶，雪散芦花。登楼却记当年意，有梦闻楚些，歌咽胡笳。不道相逢，依然愁损天涯。薄游早倦人间住，问闲云，何处仙槎。枉凝眸，残照无言，缓送归鸦。
高阳台|铁板铜琶，歌纨金缕，江关萧瑟兰成。醉倒湘潭，梨涡聊慰飘零。藜床皂帽人憔悴，算文章，身外馀名。只难禁豪气依然，尘梦先醒。卅年误入华鬘劫，算一诗一泪，久涴衫青。天上灵修，也应握手相迎。遗编恍惚骚魂在，枉教人，高唤声声。叹层云久掩骄阳，何况文星？
高阳台|残酒辞春，颓波阁泪，水楼目断烟昏。鬓角沙棠，清歌响著微云。暗愁怕共么弦说，到无家偏绕芳魂。怪温存，帘幕轻阴，燕子辛勤。梨花淡白空明夜，向低眉乞笑，游语寻根。便不思量，天涯可奈孤颦。桃笙一枕山亭梦，问何如席锦堆茵。付清尊，马迹鸡声，风雨闲门。
高阳台|白玉阑边，碧桃花下，那年初解相思。欲赠琼瑶，惊风轻皱春池。飞鸿夜夜西窗过，隔窗纱，梦影低迷。梦醒时，檐角勾留，一撮柔丝。人间不是忘情地，正斜阳脉脉，垂柳依依。半掩梨门，东风几度徘徊。倩谁问取情何物，总为伊瘦损双眉。怎消他花满楼头，月满桥西。
高阳台|芦叶围篷，莼丝碍艇，飘然一个渔翁。蓑笠风流，拥来寒絮重重。探梅不踏溪头雪，爱浮家海碧天空。正持竿高唱晴痕，淡抹霞红。闲鸥有约寻幽梦，恰清溪浅渚，好放鱼筒。两岸青山，回环十里屏风。烹鱼买酒船头醉，笑人间蹄辙西东。甚严滩六月披裘，烟水空蒙。
高阳台|露湿莺声，烟青柳色，渚园长夏清幽。廿四番风，昨宵暗渡汀洲。倾杯欲共芙蓉醉，奈芙蓉不解离愁。漫侵怀，一抹衡云，一注湘流。年来有约因谁误？但鸿飞眼底，梦绕心头。寂寂孤琴，可堪重上西楼。凭高莫问春消息，怕春还鬓已成秋。向江滨，立尽斜阳，眺尽归舟。
高阳台|帆角攲烟，船唇坠叶，一番凉雨澌澌。惜别山容，城尖仍倚愁眉。潘河门掩珠巢冷，问紫骝可记当时。正无聊，醉醒厌厌，还倒金卮。澄窗几写怀人句，寄垂虹南北，两地相思。缟夜清霜，梦魂依旧来迟。来时定折赛梅赠，道此情惟有花知。但凄然，鬓影缁尘，青镜成丝。
高阳台|粉絮轻吹，青梅始弄，闰春兼闰春阴。水样轻寒，海红帘下谁禁。桃花不似年时面，对东风各自沈吟。甚江南燕子重来，黯了红衿。袖中花叶珍珠字，望蓬山一角，青羽沈沈。曾记相如，罗帏病过秋深。当时已恨风情薄，算凄凉未抵而今。倩何人为作秋鸿，寄与愁心。
高阳台|瑶席传杯，琼枝弄影，比肩人在花阴。玉露初寒，淡烟微逗罗襟。浅斟低语商量惯，怕姮娥忍俊难禁。笑登临。徙倚雕栏，指点疏林。西风无恙流年早，有三分秋色，一寸眉心。玉镜高悬，碧天万里沉沉。幽闺坐对年时事，问婵娟可忆清吟。祗而今。月子天涯，梦里追寻。
高阳台|千里金城，双依稚子，年年沔水还来。上堵谁吟，东风莫遣闲哀。农家却赛芒神了，见野鹰仍绕丛台。唤晴明，飞剪平芜，落日黄埃。戎衣辛苦知何似，遍铜蹄踏就，金剑沉埋。斗草人稀，怜时都俭金钗。已知几度花频发，为好春多倩人才。注深情，把酒梨云，昨夜柔苔。
高阳台|烽火弥天，藩街饯岁，江南争赋沉哀。密苣辉辉，万家酣醉深杯。寒欺孤馆愁宵永，拥旧衾冻涩吟怀。任梅枝隔户飞香，不信春来。喧阗爆竹惊欢梦，更瞢腾欹枕，羁绪萦回。凋尽华年，芳情都化寒灰。花钿彩胜翩翩影，奈祗今云鬓霜催。尽无眠明镜深灯，独自徘徊。
高阳台|独枕缫愁，离弦絮恨，天涯酒醒灯昏。惜别经秋，玉台明镜生尘。红蚕吐尽黄金缕，化罗浮蛱蝶仙裙。一丝丝，半是回文，半是啼痕。缠绵无限相思意，认中郎隐语，倩女痴魂。九曲明珠，也应穿透情根。锦机织冷鸳鸯字，甚银河隔断天孙。最伤心。水样流年，月样前身。
高阳台|清节争春，虚心领雪，美人翠袖天寒。万绿凋年，亭亭四照明玕。穷阴不结孤生伴，孰花予芳岁今阑。拗孤山。梅外斜枝，红片花残。情知正则幽篁命，奈见天无路，石冷苔干。泪点潇湘，露华滴滴铜盘。拳枝忍读宣和画，纥干山寒雀争喧。锦绷斑。将尾捎云，谁作龙看。
高阳台|晓气体吹香，东风送暖，西园闲遣芳辰。京国看花，今年恰趁浓春。碧桃初放新杨嫩，步长堤草色匀裙。甚多情小蝶伶俜，偏好随人。日斜更上层楼望，叹前朝遗迹，画栋生尘。何似青山，依然槛外长新。艳阳时节须行乐，约重游莫厌来频。漫逡巡如此沉吟，可少清樽。
高阳台|飘树烟零，封阶粉退，馀寒犹冱菭文。画意无多，寻常埋没芳尘。斜阳著意相怜惜，是愁心不耐温存。且销他一额凉蟾，来伴深尊。东阑步玉人归否，剩篝香半灺，衾绣孤温。依约檐声，隔帘滴到黄昏。朝来便化春潮去，问何人省识冰魂。谢东风不当花看，为刬愁根。
高阳台|春酿花浓，阑低云絮，小楼不怕寒侵。镫穗新花，铜街惊起疏砧。合欢酒酽真堪醉，靧脂融绮绪难禁。绣帘深。回尽柔波，宽尽华襟。相思不惜相逢乍，认初盟钿约，微度琴心。莫负他生，千言并付沉吟。还君双泪明珠好，惜惺惺翘翠斜簪，倚罗衾。细食鸡舌，慢啮林檎。
高阳台|一点芳心，八通犀语，十分宛转温柔。绮障三生，凭传千种绸缪。药垆惊断鸳鸯梦，只消磨蕙伴兰俦。月悠悠。秋水南华，春草西楼。红妆季布知名旧，忆折钗韵事，一笑回眸。孔雀庵深，绿笺翰染香留。几番密札殷勤寄，尽珠玑小字银钩。细推求。情短情长，多少闲愁。
高阳台|绣幕围香，金尊劝酒，舞衣轻约柔肢。璧月长圆，宵宵还照琼姿。多才自结行云伴，笑人闲几辈伤离。又争知好梦先醒，佳会仍稀。春情不似双栖燕，似阑前柳絮，陌上花枝。望断征轮，金钱未告归期。狂踪应惯成飘泊，算啼鹃空到天涯。写新词十幅巴笺，难寄相思。
高阳台|暮雪初停，街灯渐放，凭窗小巷幽深。午醉方醒，犹呼醴盏重斟。十年旧雨惊相认，羡十年不改霜襟。任光阴已历三朝，已掷千金。依稀太庙堂前燕，记春风淡荡，古木萧森。诗酒高情，当筵敌手难寻。浮烟陵谷随时变，问何人善解瑶琴。幸而今尚可清谈，尚有清吟。
高阳台|蓉帐香消，桐阶叶乱，潺潺搅碎愁肠。一缕凉飔，飕飕透入疏窗。梅花逊我三分淡，亦难禁如此昏黄。最无聊红烛凝辉，翠被增凉。殷勤赢得如铅泪，怕它时泪尽，更没商量。已是宵深，那堪不住浪浪。尘飞玉镜霜飞鬓，尽消磨几许韶光。莫凭栏草润平堤，水涨横塘。
高阳台|玉琯吹春，浓云隔雪，暗香初傍霜毫。如此幽栖，轻颦底上眉梢。琅玕待刻珍珠字，怕冰姿著意难描。映疏寮，笺展红霞，袖展青绡。江南芳讯今何似，镇蛮烟蜒雨，愁倚琼箫。梦绕江村，一枝细认溪桥。何时真向图中坐，倩长娥诗句重敲。漫魂销，亚字阑低，心字香焦。
高阳台|落叶浸愁，凉思警醉，衰杨恰似眉弯。病起秋深，云烟一倍清孱。凭栏冉冉斜阳下，有断魂分付湖山。乍超然精爽飞扬，不似人间。蓬莱清浅今何许，但歌残黄竹，信杳青鸾。为问逋仙，孤山谁伴荒寒。苎萝村下相逢地，想月娥依约婵娟。又高城鼓角声催，策马孤还。
高阳台|驼褐轻装，狨鞯小队，冰河夜渡流澌。朔雪平沙，飞花乱拂蛾眉。琵琶已是凄凉调，更赋情不比当时。想如今，人在龙庭，初劝金卮。一枝芳信应难寄，向山边水际，独抱相思。江雁孤回，天涯人自归迟。归来依旧秦淮碧，问此愁还有谁知。对东风，空似垂杨，零乱千丝。
高阳台|灯火千家，星星点点，人间天上交辉。走过长街，堪怜孤影相随。身为异客无相识。恁迷惘攒上愁眉。妒还生，帘后温馨，暖与阿谁。突如一口呵明灭。弄浮华云散，黯了东西。暂且公平，光明不独人私。尔于街角幽幽里，破吉他弹也歔欷。拍声中想早些些，下次轮回。
高阳台|花雨消红，苔烟锁碧，果然如水流年。物候惊心，无端离思相牵。天涯咫尺人千里，觅封侯未整丝鞭。问归期，幼女娇憨，絮语缠绵。零愁碎恨星星记，且和衣倚枕，转侧无眠。梅雨溅寒，声声只滴窗前。等闲过了芳菲节，意阑珊瘦损吟肩。盼东华，一纸书来，默祷平安。
高阳台|门掩香残，屏摇梦冷，珠钿糁缀芳尘。临水搴花，流来疑是行云。藓梢空挂凄凉月，想鹤归犹怨黄昏。黯消凝。人老天涯，雁影沈沈。断肠不在听横笛，在江皋解佩，翳玉飞琼。烟湿荒村，背春无限愁深。迎风点点飘寒粉，怅秋娘燕袖啼痕。更关情。青子悬枝，绿树成阴。
高阳台|凤纸笺愁，鸾衾压梦，天涯几惯无憀。草草尊前，当时记得花朝。丁冬刚听琵琶语，恁春魂一半先销。更何堪楼上春人，江上春潮。人间祇有青衫泪，算红冰未化，红蜡都飘。万水千山，而今说甚迢遥。微波淼淼吹难起，劝西风莫画离骚。尽疏灯此夕凄凉，细雨芭蕉。
高阳台|璧月闲荒，华灯晚剩，繁霜悄变人音。一样横波，微风吹出楼阴。斜阳旗色双鸱外，是从前浅草停琴。试重临双桨红栏，容与闲心。还伊宛在情无奈，奈几回明漪，葭荻深深。飞燕飞劳，怜他分到双禽。明窗望去知将睡，又芬凉长夜沉沉。托微吟吹雪梨花，域外寒衾。
高阳台|澹影凝烟，凉痕酿雨，遥空难认阴晴。掩映丹枫，斜阳衬出霞明。天涯日暮相思远，又微茫遮遍山横。记一绳，带雁飞来，抹断归程。夜凉悄向针楼度，指银河疏处，飘梦无声。舒卷层霄，护来蟾月盈盈。愁边几叠鱼鳞聚，被凉飔飘似罗轻。笑年年，出岫心闲，洞口还生。
高阳台|心篆初烧，丁帘初试，卷一灯掩过山屏。古锦囊空，玉琴膝上斜横。碧梧桐院阑干曲，理冰丝还自消停。看青天几片微云，几点疏星。高山流水知何意，除广寒仙府，不许人听。难道今宵，嫦娥还未妆成。银河不动风如剪，渐瑶阶白露泠泠。再沉吟，蛤粉墙西，一晕初生。
高阳台|寒月凄魂，湖波荡魄，残年万里归来。三载征轮，团圞算是今才。浮云便有看山兴，约同心，吊古荒台。渺尘埃，UU潭边，一片苍苔。萍踪已分飘零惯，只长头弱弟，愁抱难开。霜鬓无情，那堪镜里潜催。秋风屡负连床约，促飞鸿急响凄哀。悄裴徊，知否邮亭，一样羁怀。
高阳台|远岫笼烟，浓云泼墨，狂飞匝地吴绵。作客江城，谁怜冷度残年？朝朝伫盼征鸿过，念旧情凭寄鸾笺。又争知，两字平安，不到君边。高楼不倚重门掩，任风声猎猎。拥被孤眠。遮莫归期，思量总在春前。无情雪拥蓝关道，阻青骢漫著归鞭。看窗前，满树梅花，红泪潸然。
高阳台|小雨催诗，高柯堕叶，凄凉作尽秋声。恨已难消，秋声更不堪听。朝来试卷疏帘看，惜庭花一半飘零。最萧条，篱菊开迟，未著寒英。家乡迢递三千里，怅怀人滋味，几次曾经。天末遥峰，青青遮断归程。归书但道安无恙，纵伤心怕说离情。到重阳，不插茱萸，也自愁生。
高阳台|纤月摇情，明河鉴影，微凉暗透𫄨衣。虚籁将沈，车声远陌初归。高楼祇在疏灯外，料绣帘彻夜空垂。最输他，萤照云屏，蚊傍罗帏。玉阶携手当时事，甚流年易换，佳会终稀。倚遍雕栏，如今莲漏偏迟。嘶骢不向横塘去，问羁怀更有谁知。度风萝笛韵凄清，巧共愁吹。
高阳台|月浸疏棂，愁遮短梦，画屏闲锁秋光。玉枕西风，银床翠簟新凉。栏干十二层楼迥，正班姬团扇初藏。悄闲庭，砌草啼虫，响彻回廊。寒蝉咽露余音苦，似情人遥夜，一缕清商。金井梧飘，吟笺易结柔肠。数声嘹唳征鸿远，恁低迷影隔潇湘。算年年，秋叶春花，总费思量。
高阳台|汉苑添愁，灞桥惊梦，梧桐一叶飞时。少妇登楼，怜他瘦损腰肢。寒蝉到处鸣声惨，系斑骓难得青丝。唱阳关，三叠骊歌，万种相思。逢人莫诉飘零苦，纵柔肠百转，陌路谁知？殿号灵和，昔时人物俱非。征鸿作客天涯返，更应嗟燕子将归。怨西风，吹老芳魂，吹老芳姿。
高阳台|寺顶鹃红，湖唇鸭绿，惊心此日重三。瘴国山多，层层裹碧如蚕。十年几赋燕台句，早箫街别味慵谙。怎春深惯试离悰，水北花南。柔波照影词仙六，正苹香夹坐，松吹分谈。有个愁人，鹦林扫地差堪。自怜不为听钟到，把禅天风信来探。两边情鸥雨跳沙，蜑月飞岚。
高阳台|一柱撑天，万峰拔地，当头河汉纵横。帘卷西风，小窗消领青青。浮云百态楼头过，问谁知词客心情？待安排，大笔如椽，净扫空冥。缁尘浣去三百斛，尽狂喷铁笛，低擪银筝。忧乐千端，凭他说与山灵。清溪日夜山间泻，喜芷兰时发幽馨。怕明朝，一径凉飔，万壑秋声。
高阳台|芳草黏裙，游丝罥鬓，荒溪不碍春阴。酥雨前番，凤靴挑菜曾临。狂鞭拚逐东风远，奈珠钿零落难寻。黯园林。啼遍红鹃，唤遍青禽。沈沈欲问春消息，怎杨花糁泪，吹逗箫心。望极吴波，断肠人在江浔。解鞍莫负金樽浅，换骦裘且自抵斟。漫愁吟。扶醉归来，蚨蝶横簪。
高阳台|花气通帘，桐阴落几，晴斋校罢虫书。小坐微吟，罗衣检试秋初。墨痕犹艳新纨扇，旧题诗凉思何如。问年年断句零笺，一半模糊。闲心记取蓬山影，但情和水远，意比云孤。芳信天涯，多应雁字来疏。星河牛女还逢闰，料人闲醉梦醒无。倚西风暗数良辰，漏箭铜壶。
高阳台|吹笛梅边，维舟柳外，歌声飞越云峦。鹤怨虫凄，秋风暗换苍颜。携家投老江湖去，感时心剩付凭阑。恁无端，清响销沈，月冷渔竿。小城烟景应如旧，对樵风溪馆，花竹幽闲。画里沧波，而今倍觉荒寒。吟魂夜度枫林黑，听鲍家鬼唱千山。最凄然啼煞残鹃，难唤春还。
高阳台|筝馆栖尘，毬场拥叶，劫余园柳还青。倦侣呼尊，饯秋犹是旗亭。钩帘都盼斜阳好，甚霜风画出芜城。暗低徊，白马黄衫，年少承平。桥边日者还知否，隔浮云试问，明日阴晴。饮罢无归，销魂何必离情。城南十里鸥飞处，指菰芦叶叶商声。便安排，草屩捞虾，足了平生。
高阳台|春鸟嬉晴，秋蛩絮怨，良时闲煞江堂。门掩黎花，空明月照回廊。图书万卷人千古，映芭蕉绿满前窗。最难忘。负策横经，伴到昏黄。先生杖履从容甚，仰高山瑶琴一曲，芝草双行。接叶传薪，全凭邺架曹仓。青年最怕驹光速，愿追随捧砚焚香。寄清狂。风浴童冠，天地徜徉。
高阳台|晓幕飞花，同云做冷，开帘舞雪纷纷。手把残书，寒烟昼闭闲门。茅堂高士犹僵卧，有几人驴背孤村。想朱楼绿鬓相偎，笑引芳樽。当时气暖兰缸夜，尽温柔乡里，私语殷勤。憔悴今宵，旅灯伴我黄昏。雁鸿屡爽刀头约，问腰肢又减三分。拥香衾欲诉梅华，谁与温存。
高阳台|玉局人遥，碧城路回，仙云一朵飞来。盥罢蔷薇，几回吟向妆台。扶风许执金钗贽，怅何时立雪闲阶。向纱帷，席近春风，笺展秋苔。琳琅金薤花前读，叹青莲去后，无此天才。落月梁间，淡然想见高怀。兰姨琼姊瑶清约，待明年拜识芳徽。好徘徊。绮阁红窗，笔阵书堆。
高阳台|我马虺隤，仆夫况瘁，春郊怎豁远眸。大陆仙人，偏能驾屋遨游。排空驭气追飞燕，窄路逢哮喘如牛。叹权衡在手，何须出入鸣驺。琉璃四面雕楼。儗UU腹蟹，带壳沈浮。列子冯虚，天风不住飕U。何期地藏王开眼，蓦尔闲两盏镫毬。莫仓皇反捩机关，齑粉方休。
高阳台|细柳莺堤，新荷涨岸，依依绿满江村。水戏湘皋，鱼龙曼衍黄昏。清游记惯儿时事，步凌波旧梦能温。祗如今佳节年年，消尽吟魂。湖山无恙人犹在，但幽怀渐减，芳意微存。翠墨红笺，几番轻涴啼痕。噙香抱粉南塘路，倩薰风吹洗愁根。暂相携酒满金樽，月满乾坤。
高阳台|竹叶沾唇，梅花点额，小窗帘幕深深。酒熟茶香，能消几许光阴。客中第一关情处，怕故山猿鹤愁侵。怅而今。独抱幽怀，欲寄微吟。明朝道是新年好，祗风欺冻雀，雪压寒林。那有春风，任他芳讯沉沉。胡尘满眼沙场泪，望玉关烽火惊心。恨难禁。半壁江南，何处登临。
高阳台|倚槛邀凉，钩帘贮月，画桥暝色沈沈。风外银箫，无端搅起秋心。天涯才有新晴意，怕微云又作轻阴。最怜他瘦蝶凄花，一夜霜深。江南万里凭阑思，奈瑶华织就，难觅青禽。经醉湖山，可堪倦眼登临。星辰历历绳河转，伴清愁屋角蛩吟。镇销凝香篆徐添，浊酒孤斟。
高阳台|宫烛凄烟，庭梅妒月，扬州曾记元宵。几度相逢，云萍依旧飘萧。谢娘风格清寒甚，捧红丝劝写无聊。尽孤他，明月楼台，夜夜吹箫。明知相约非相误，奈莺期不定，鸾镜终抛。万一重逢，墨痕留认鲛绡。青衫不渍清樽影，只模糊红泪难销。且禁他，今夜江风，明夜江潮。
高阳台|借月湔愁，笺天诉梦，碧城十二星期。拥髻归来，夜阑露细风微。中庭种树成红豆，那寒心鹦鹉先知。拚酬他，扇底秋心，弦上秋思。当年对影闻声地，剩花溅泪萼，柳袅愁丝。罗带同心，有情天亦怜痴。黄荒唐梦峡归云晚，甚神娥犹妒腰肢。祝芳风，莫罥飞花，莫斗纤眉。
高阳台|破瑟寻鸾，遗钗拾凤，香尘潮没仙踪。文杏仍花，客来已换愁容。芳尊屡导低鬟笑，霎金迷梦影惺忪。话松陵老去词仙，莫过垂虹。苍颜白发维摩境，拚散花何碍，玉局缘空。漫说华鬘，天涯双卫难逢。啼莺不管人伤别，劝斜阳冷入帘栊。算多情洛浦微波，独驻惊鸿。
高阳台|衣缕春冰，香含暖玉，珊珊影隔帘栊。漫抚哀弦，芳心原自难同。凌波步袜空遗恨，伴梅魂淡月朦胧。一凭它秾李夭桃，占尽东风。娇多不奈春寒重，更温泉浴罢，嫩日微烘。清绝无尘，羞随郑婢泥中。多情莫解明珠佩，问仙踪何处相逢。剩当时谢女前身，幽梦曾通。
高阳台|历遍天西，除他月外，算来只此三人。隔水高楼，吟声暗访花魂。紫箫吹冻蛮江雪，瘦仙才唱不成春。又轻将半幅乌阑，换了苏辛。红冰湿透梅边泪，奈清愁有伴，绝艳无姻。画里孤山，荒凉一片苔皴。遥香入梦邀同坐，织空帘万感如云。更依稀素靥珠鬟，冷吊湘君。
高阳台|远缕鹅黄，短篙鸭绿，东风稳放吴船。十里山光，诗情又入今年。桃溪竹坞谁家住，也莺声一巷堪怜。簇青红，塔影春城，半裹轻烟。行行渐隔乡关路，但天低短草，霞没长川。知道来宵，孤帆更落谁边。且凭闲梦随轻U，水云中半晌清眠。莫伤心，虽有飞花，幸少啼鹃。
高阳台|拥髻填词，凭肩玩月，当时几许欢娱。底恁匆匆，留伊不住何如。翩鸿一瞥灵氛邈，剩孤怀渺渺愁予。影模糊。雁杳鱼沈，没寄封书。蓦然锦字传来快，讵看犹未了，泪已涟洳。道受新凉，恹恹人忒慵疏。秋风从古称多厉，怎禁他辛苦程途。病曾无。碎矣侬心，梦也惊呼。
高阳台|毓秀钟灵，餐风饮露，仙姑允绽奇葩。一树凌空，怡然云里生涯。曛风半倚开红萼，问此间，谁与横斜。但凭高漫道孤芳，自许清嘉。平沙远水南飞雁，算曾经眷顾，几度流霞。阅尽悲欢，依然采采蒹葭。当年王母席间客，若倦游，且驻云车。对庭荫，醉卧何须，故土桑麻。
高阳台|高阁笼云，阳台殢雨，穿帘紫燕交飞。软语商量，殷勤掠水衔泥。画堂来去寻常梦，又多妨巢定梁栖。景迷离。小院深深，翠幕依依。池塘芳草垂杨岸，伫碧纱窗畔，红板桥西。知是谁家，眉痕添妩重题。鸳湖春水晴霞外，棹沤波双桨亲携。最相思。月满回廊，花满连溪。
鬲溪梅令|几年不到画桥西。路依稀。回首淡烟残柳，昔游非。笛声何处悲。故人不见梦魂迷。草萋萋。几度倚阑，欲寄旧相思。相思无尽期。
鱼游春水|东里韶光早。百舌枝头啼碎了。溪梅开尽，池水绿波还皱。种柳先生觉意阑，看花君子非年少。心似淡云，梦随芳草。满地松花不扫。镇日春愁萦怀抱。谁能击筑长歌，吹笳清啸。寄声玉关行人道，未报君恩难便老。鸡塞雨寒，戍楼烟渺。
鱼游春水|兰室馀香蕴。射雀屏深清昼永。红旌微动，帘展浪花移暝。重碧先拈翡翠杯，戏彩低窣鸳鸯锦。人在蕊宫，春生蓬境。尽说而翁少颖。记得遗环故时井。而今犹自风流，朱颜绿鬓。百年应惜铜仙在，九里争传清河润。山兮寿兮，以仁能静。
鹊桥仙|万金宝剂，三山仙岛。□祝康宁寿考。似君全福几人能，真不是天公草草。彩衣膝下，仙歌云杪。莫厌金荷□倒。祗应龟鹤羡长年，八千岁灵椿未老。
鹊桥仙|金风初动，银汉低垂，传说鹊桥曾度。碧罗蓝缕俨仙衣，乞与人间晓来睹。木樨开后，芙蓉巳老，占却秋光无数。竹篱摇蔓短长风，欲飞去紫云高处。
鹊桥仙|明河风细，鹊桥云淡，秋入庭梧先坠。摩孩罗荷叶伞儿轻，总排列双双对对。花瓜应节蛛丝卜巧，望月穿针楼外。不知谁见女牛忙，谩多少人间欢会。
鹊桥仙|烟芜泻浪，晴川铺练，一阵风来吹皱。韶光百五禁烟时，又过了几番花候。夭桃染晕，垂杨拖线，万点春光泄漏。口噙红豆寄多情，为谁把相思尝透。
鹊桥仙|越思越想，越愁越恨，日日时时处处。风风雨雨近来无，为什么行行住住。渺渺音书，迢迢道路，枉自沈吟千度。流光早是不饶人，更那堪年年耽误。
鹊桥仙|寒霜一夜，摧枯拉朽，有甚瑰材贱货。U头疲脚想成仙，只要耐空山干饿。当年七夕，仙容未熟，空说雁鸣燕贺。去帷还应是家人，看不得门庭残破。
鹊桥仙|神清心妙，山长水远，有分何年瞻望。晴空一月彩云飞，又起我无穷想像。一阳门径，九华恩露，惟愿分明指向。竹风频起紫微烟，似有意许归吾党。
鹊桥仙|云容掩帐，星辉排烛，待得鹊成桥后。匆匆相见夜将阑，更应副家家乞巧。经年怨别，霎时欢会，心事如何可了。朝朝暮暮是佳期，乍可在人间先老。
鹊桥仙|流萤暗扑，红兰初吐，过雨玻瓈如洗。制成美锦傲天孙，倩乌鹊桥边报喜。宛转西泠，巧逢仙令，歌沸采莲声里。双星今夜挽银河，吹横笛更浇残垒。
鹊桥仙|昔居清署。今为编户。要仿古人襟度。尽收风月伴残年，更岂望当途垂顾。江干徐步。林皋归路。不受营营相污。闲来渐觉日舒长，似挽得韶光迟住。
鹊桥仙|相逢一笑，又成相避，南雁归时霜透。明朝人在短亭西，看舞袖双双行酒。歌声此处，秋声何处，几度乱愁搔首。如何不寄一行书，有万绪千端别后。
鹊桥仙|华桐日永，泛兰风细，节近朱明十日。玉麟何事吐书来，瑞世应文章东壁。绿衣戏彩，金樽酌醴，兰玉阶庭森列。更看千岁树青青，管取并三槐手植。
鹊桥仙|春来春去，花荣花谢，齐数梁间新燕。童颜如睡乍惊回，十四载如风如幻。匆匆话别，从戎一旦，渌水空沈鱼雁。残钩自此为谁圆，枉照遍关山无限。
鹊桥仙|金乌玉兔，时当几望，只是光明相与。天孙河鼓事应同，又岂比人间男女。精神契合，风云交际，不在一宵欢聚。乘槎曾得问星津，为我说因缘如此。
鹊桥仙|无穷前古，无穷后世。分得中间百岁。人生七十古来稀，况八九不如人意。荣枯梦幻，功名儿戏。争甚一时闲气。劝君从此更休痴，且拚却花前沉醉。
鹊桥仙|漏声宵永，钟声晓动，一枕愁鬟低拥。楚天云雨杳无踪，算未有佳期入梦。花僝柳僽，燕欺莺弄，寄语那人珍重。绣衾两两覆鸳鸯，怕此夜霜花欲冻。
鹊桥仙|将秋尚夏，月娟云巧。更湛碧星河清渺。女牛相别动经年，弟未识离踪多少。凭栏拟听，鸾笙韵杳。想又为明朝秋早。他时有分到瑶池，记问取桥边乌鸟。
鹊桥仙|钟声远寺，鸡声近陌，曙色渐分林罅。秋云何处陇头飞，正木叶亭皋初下。瑶阶凉露，瑶窗明月，一片融成澹雅。晓来无处觅吟魂，想神与西风俱化。
鹊桥仙|春光已暮，花残叶密，更值无情风雨。斜阳芳树翠烟中，又听得声声杜宇。血流无用，离魂空断，只挠凄凉为旅。在家谁道不如归，你何似随春归去。
鹊桥仙|青年去了。青衫破了。旧日青毡无了。一时清兴未能除，说与故人知道。春花春好。秋花秋好。每日看花尤好。人生沽酒买花钱，消得杖头多少。
鹊桥仙|天香吹下，烟霏成路。飒飒神光暗度。桥边犹记泛槎人，看赤岸苔痕如古。长空皓月，小风斜露。寂寞江头独步。人间何处得飘然，归梦入梨花春雨。
鹊桥仙|春阴淡淡，春波渺渺，帘卷花稍香雾。小舟谁在落梅村，正梦绕清溪烟雨。碧山学士，云房娇小，须要五湖同去。桃花流水鳜鱼肥，恰趁得江天佳处。
鹊桥仙|阁中芸冷，观中桃谢，谁问贞元朝士。吾宗一句好书绅，但记取毋污青史。不交平勃，不游田窦，也不朋他牛李。平章此去似何人，似洛社戴花舞底。
鹊桥仙|青林雨歇，珠帘风细，人在绿阴庭院。夜来能有几多寒，已瘦了梨花一半。宝钗无据，玉琴难托，合造一襟幽怨。云窗雾阁事茫茫，试与问杏梁双燕。
鹊桥仙|眉梢分翠，唇尖横玉，柔脆未输莺骨。越侬也解折闲花，似倦采秋香细蝶。枕鸳移并，晨凫嘶杀，红浪才翻魂怯。双眠那得到黄昏，又几见晓风残月。
鹊桥仙|翠云卸枕，玉楼衬被，双颊夜来偏好。金钩银蒜影模糊，灯一点不妨留照。薄酲未醒，暗香正暖，睨着横波微笑。玉郎已是瘦棱棱，怕明日腰围更小。
鹊桥仙|玄珠无类。真容无对。不许纤尘遮盖。年深团练转分明，要天府收藏没赛。全身轻快。浑无机U。法网尘情俱解。有人登垄欲商量，此不许人间贩卖。
鹊桥仙|日长槐夏，凉生冰室，又是生辰来到。年年把酒对荷花，颜色比荷花更好。儿歌女舞，彩衣共戏，仰祝齐眉偕老。欢欢喜喜八千春，更何处蓬莱仙岛。
鹊桥仙|岁华将暮，寒林萧索，极目冻云垂地。官梅忽见一枝芳，便顿觉新春情味。小筵开处，歌喉清婉，舞态蹁跹争媚。沈腰潘鬓两休论，共举白何须惜醉。
鹊桥仙|阎闾听诳。天真成妄。俱喜攒头装相。殷勤香火步虚声，撺弄向□□木上。无多利养。做些模样。呈尽平生伎俩。到头毕竟意如何，不见了玄珠罔象。
鹊桥仙|教莺先促，逢花又住，帘幕有时偷控。芙蓉小褥衬香绵，想行处柳腰微动。层层碧嶂，迢迢翠陌，回忆旧欢如梦。常将飞燕比身轻，敢归路愁多增重。
鹊桥仙|红梅已谢，杏花开也，一片海棠犹未。春风吹我带湖烟，甚恰限新晴天气。黄昏楼上，烛花影里，拼得那回滋味。暗尘弦索拂纤纤，梦留取巫山十二。
鹊桥仙|红笺记注，香糜匀染，生受绿蛾初画。挑琴擘阮太多能，自写影养花风下。月低金管，带飘珠席，两好心情难罢。芳时不惯是乌啼，愿一世小年为夜。
鹊桥仙|密传春信。微妆晓景，淡伫香苞欲绽。临风虽未吐芳心，奈暗露盈盈粉面。何人月下，一声长笛，即是飞英凌乱。凭阑无惜赏芳姿，更莫待倾筐已满。
鹊桥仙|黄花似钿，芙蓉如面，秋事凄然向晚。风流从古记登高，又处处悲丝急管。有愁万斛，有才八斗，慷慨时惊俗眼。明年一笑复谁同，料天远争如人远。
鹊桥仙|杨柳烟疏，芙蓉露冷，丹桂香风扑面。池上芳尊向夕开，喜千里故人相见。金缕高歌，霓裳慢舞，宛转六么初遍。何处清砧响更哀，都并作秋声一片。
鹊桥仙|北窗凉透，南窗月上，浴罢满怀风露。不知何处有花来，但怪底清香无数。炎州珍产，吴儿未识，天与幽芳独步。冰肌玉骨岁寒时，倩间止堂中留住。
鹊桥仙|山温水软，花苏叶醒，看尽盈盈翠眼。小轩窗下乍相逢，似曾识琵琶半面。无端蝶梦，可怜烟雨，还记当时情愿。因缘早是定前生，又何必，恩恩怨怨？
鹊桥仙|试舒皓腕，倒垂金盏。案上榴华照眼。将来过去俱消融，只剩下眼前一点。百年不短，天涯未远。沈醉高歌今晚。明朝挂起顺风帆，送君过大江南岸。
鹊桥仙|合卺风流，擘钗情态，压倒痴牛騃女。今年云外果深期，想却笑人间离苦。萦愁叠恨，青山绿水，杳杳重重无数。寻常犹有梦能来，到此夜无寻梦处。
鹊桥仙|闲庭雨过，画阑风暖，带湿海棠红腻。夜来香雾暗朦胧，唤不醒杨妃春睡。棋敲玉局，杯浮绿蚁，喜与故人相对。残春行客去难留，那得共花前长醉。
鹊桥仙|蓬山小吏，上清旧籍，曾控九仙朱鲤。若非花下认前身，几负却双成久矣。枫亭何在，治装东去，请食宋家荔子。纵然置驿未能通，也胜看忠州画里。
鹊桥仙|一天云影，一钩新月，银汉红墙遥隔。盈盈阶下拜双星，看凉露微侵罗袜。瓜果筵开，蜘蛛网织，痴愿恐有人识。携针独自上针楼，应许□灵心先得。
鹦鹉曲|江南断续多洲渚。闲云闲树无重数。藕花丛里玉人来，玉管金箫烟雨。画船维系难留住。江上落花飞絮。本来公子是无肠，更说甚断肠草处。
鹧鸪天|弱柳千条杏一枝。已凉天气未寒时。故将别泪和乡泪，莫遣佳期更后期。两不见，暗相思。浅深更漏妾偏知。低头闷把衣襟撚，为报春风且莫吹。
鹧鸪天|出处从来自不齐。后车方载太公归。谁知孤竹夷齐子，正向空山赋采薇。黄菊嫩，晚香枝。一般同是采花时。蜂儿辛苦多官府，蝴蝶花间自在飞。
鹧鸪天|花窑冰融夕鸳催。美人头上唤春回。红裙阿醋浑年小，不怕塘风送雨来。山杏谢，海棠开。九门昼夜走轻雷。踏青挑菜谁家子，笑道东君罢寿杯。
鹧鸪天|雨断云边渐放晴。晚多秋气薄寒生。鸣蝉移树流余响，斗雀追风堕细翎。佳节近，别情增。病余惭倚一枝藤。泞泥牛迹荒村路，不见行人古树横。
鹧鸪天|欲待青春作伴归。八年城郭已全非。但怜猿鹤垂垂化，莫放龙蛇蜿蜿飞。空战马，谢征衣。受降城上舞降旗。知君不作寻常笑，剩有深闺夜夜啼。
鹧鸪天|步障移春锦绣丛。珠帘翠幕护春风。沈香甲煎薰炉暖，玉树明金蜜炬融。车流水，马游龙。欢声浮动建章宫。谁怜此夜春江上，魂断黄粱一梦中。
鹧鸪天|玉镜台前暗送香。侵晨浅约敢轻狂。蝶翻金粉偎春暮，花罥残红恼艳阳。情缥缈，影微茫。思萦离恨日偏长。绿笺密记花前事，青鸟无凭泪几行。
鹧鸪天|春入江梅破晚寒。冻枝惊鹊语声干。离愁满抱人谁问，病耳初闻心也宽。风细细，露珊珊。可堪驿使道漫漫。斜梢待得人来后，簪向乌云仔细看。
鹧鸪天|难得吟朋共我闲，雨中来赏道吾山。泉生树杪光千叠，岛落波心影一团。扶浅醉，试馀寒，奇峰在眼不须攀。神仙也与时俱进，遍种相思到世间。
鹧鸪天|割镫难留乘马东，花枝争看袅长红。衮衣空使斯民恋，绿竹谁歌入相同。
鹧鸪天|爱日烘晴旬日间。谩邀朋辈为跻攀。无穷望眼无穷恨，不尽长江不尽山。星点点，月团团。倒流河汉入杯盘。饱吟风月三千首，寄与吴姬忍泪看。
鹧鸪天|露似珍珠月似弓。无人解与唱玲珑。魂销候馆初三夜，身在莲汤第二中。灯隐隐，树重重。玉波初上鲤鱼风。新霜落尽黄榆叶，秋思依依满故宫。
鹧鸪天|两个鸳鸯波上来。一緺杨柳掌中回。已愁共雪因风去，更着繁弦急管催。含浅笑，劝深杯。桃花气暖眼边开。司空常见风流惯，输与山翁醉玉摧。
鹧鸪天|画阁平桥映绿漪。满园风物引秋思。几番踏遍来时路，爱看娟娟翠筱姿。疑好梦，梦成痴。前尘回首倍凄其。重山复水无穷恨，目断天空渺后期。
鹧鸪天|旰食宵衣创业难，劝耕树木自年年。扶民漫喜民初富，固本深忧本未安。叹重负，悯黎元，诗成不觉晓星寒。骚魂一缕之何处？长在青山绿水间。
鹧鸪天|一到湖干屐齿稀。吟鞭若个指荆扉。百钱正此留燕市，三笑于今过虎溪。伤久别，怕轻离。奚童闲策蹇驴归。溪桥十里同携手，何处寒鸦噪晚晖。
鹧鸪天|薄幻轻尘不暂留，那堪重过旧西州。愁怀阅日长于岁，老境逢春淡似秋。拼一醉，解千忧，烽烟满目怕登楼。分明已是无家客，偏向人前说去休。
鹧鸪天|梅妒晨妆雪妒轻。远山依约学眉青。樽前无复歌金缕，梦觉空馀月满林。鱼与雁，两浮沈。浅颦微笑总关心。相思恰似江南柳，一夜春风一夜深。
鹧鸪天|数尽芳晴节序更，可堪杯酒对飘零。凭将坠羽残宫恨，来缔燕山易水盟。无益事，有涯生。空馀岭表旧词名。嵇生老去原无悔，岂必哀弦绝广陵。
鹧鸪天|冻雨寒风吹碧天。花魂如梦亦如眠。惜花何逊重来早，绿媚遥山映雪仙。香暗度，白成烟。千枝万萼姣相缠。春华秋月多虚幻，惟爱幽芳独自妍。
鹧鸪天|似镜湖光正可怜。六桥杨柳蘸寒烟。朱楼窈窕迷芳榭，石马凄凉冷墓田。人似玉，酒如泉。朝朝携上木兰船。尽听商妇弹红泪，犹掷歌儿买笑钱。
鹧鸪天|几世词心结作图，为春憔悴为秋枯。劳生用尽人间泪，守梦传为笛里奴。投笔墨，老江湖。千山何处采蘼芜。安排画境留心境，人外云间着一庐。
鹧鸪天|山峻波清树色姝，初开长卷尽惊呼。评章九寨相高下，九寨犹应略逊渠。频击节，数停车，欲歌欲赞得辞无？相机到此真堪用，留个天人合一图。
鹧鸪天|绝代佳人独倚床。水沈销尽尚闻香。熏笼已爇罗衾暖，却拥云鬟懒卸妆。曾记得，理丝簧。曲中也爱凤求凰。而今再把罗襦绣，便绣鸳鸯不绣双。
鹧鸪天|画饼充餐必也虚。刻舟求剑决然无。痴心密数人遗契，妄念重寻兔守株。先圣迹，古人书。秕糠难作夜光珠。万缘拂尽方知道，妙处那能说与渠。
鹧鸪天|不信春光一雨阑。镜中无计避衰颜。安心到处浑宜住，抱膝无机即是禅。花似海，酒如泉。放歌不必万人传。他忧一笑还天地，赢得虚堂自在眠。
鹧鸪天|金波滟滟玉缸融。碧蕊离离白路浓。笑剔芳心凝兔影，暗添喜色映蟾宫。银汉北，画堂东。花开偏照百花丛。嫦娥此夜休垂泪，落尽垂珠一穗中。
鹧鸪天|瑶席池头风露清。道场山上月胧明。传呼亲接骖鸾侣，握手休惊化鹤人。香不断，梦初醒。一瓢一笛总关情。前身合是甘泉子，还记苕溪有旧盟。
鹧鸪天|叱咤金田起义兵。东南席卷一时平。迷人金粉前朝泪，半月风烟午夜明。拼一木，拄天倾。可怜谁为解余情。万人齐效田横死，怕听英雄饮恨声。
鹧鸪天|每被相思苦费情，渡江桃叶自飘零。灯前相对无新语，墙角斜凭一旧筝。低劝酒，细调冰，拼将醉眼共花明。谁知明日人何处，南北东西长短亭。
鹧鸪天|又得银针岭外尝，由来佳茗出湖湘。曾滋斑竹枝头露，更耐红枫叶底霜。杯在手，梦还乡。一瓯涤净醉中肠。灯前挥洒涂鸦笔，不辨茶香与墨香。
鹧鸪天|锦字书成梦不成。半怜消瘦半牵情。依依病柳凉逾弱，怯怯秋棠晚更清。烟淡薄，月分明。珠帘微度彩云轻。焚香绣被孤眠夜，肠断花关下锁声。
鹧鸪天|水佩风裳世外盟。十年刻意忍伶俜。画桡回指弯环路，银笛横飞缥缈声。今古事，往来情。不须扶病酒为名。梦中何限云山好，万一荆关写不成。
鹧鸪天|怅望王孙远别离。小山丛桂独抽枝。一椽自近杨雄宅。万卷都归杜甫诗。思误适，得秋宜。风飘金粟满阶墀。冬荣老屋今何在，也为丹青忆旧时。
鹧鸪天|晚岁躬耕不怨贫，只鸡斗酒聚比邻。都无晋宋之间事，自是羲皇以上人。千载后，百篇存，更无一字不清真。若教王谢诸郎在，未抵柴桑陌上尘！
鹧鸪天|旧咏新题千首诗，戴U作舞总情痴。江山胜迹流连处，世事人心多感时。倾积愫，寄相思，自裁新律铸清辞。半生留得童心在，料理冰弦与酒卮。
鹧鸪天|雨湿西风水面烟。一巾华发上溪船。帆迎山色来还去，橹破滩痕散复圆。寻浊酒，试吟篇。避人鸥鹭更翩翩。五更犹作钱塘梦，睡觉方知过眼前。
鹧鸪天|迢递层楼接远天。楼高不睹月婵娟。风催密叶都成浪，雨散平林欲化烟。初有雁，已无蝉。自欹孤枕得安便。暂抛身外无穷事，换取新凉一夜眠。
鹧鸪天|乍学琵琶已断肠。锦绦银甲玉悬珰。春风琼树声逾稳，秋水芙蓉字亦香。微敛笑，浅句妆。何须重觅杜韦娘。休教月底清歌去，怕趁行云上凤凰。
鹧鸪天|梦觉经年卧小楼。灵风未满北枝头。碧桃泥我长相忆，红杏怜渠不自由。云倒影，水东流。一生春色憾秋眸。梨花落后愁无主，怕到休时未便休。
鹧鸪天|深夜昏茫惑曙鸡。背人清泪亦孤凄。南州丝管迷狐步，北国沙虫倦马蹄。夕照外，暮云低。迢迢春在短长堤。桃花稍解迎人意，那更无言自有蹊。
鹧鸪天|甲帐春风肯见分。夜陪清梦当炉熏。寻香若傍阑干晓，定见堆红越鄂君。雕玉佩，郁金裙。凭谁书叶寄朝云。兰芽九畹虽清绝，也要芳心伴小醺。
鹧鸪天|灯火楼台处处新。笑携郎手御街行。回头忽听传呼急，不觉鸳鸯两处分。天表近，帝恩荣。琼浆饮罢脸生春。归来恐被儿夫怪，愿赐金杯作证明。
鹧鸪天|策马江流事已非。四山头白我来迟。故人天末余才思，补写银潢入小诗。窗烛烬，岩冰澌。吟床阁笔塞风悲。也知王气金源歇，一幅丹青欲赠谁。
鹧鸪天|贩骨来来几万生。煎熬窟里谩峥嵘。百年不觉消疣赘，千载无能息劓黥。翻欲浪，起心兵。迷绳自缚聚愁城。几将浊水浇胸臆，倒语颠言贺太平。
鹧鸪天|仙侣有情亦羡人。能将物物永相亲。莺窥诗案常偷句，蝶上云鬟共惜春。新意足，旧情温。料知双处更清真。飘然年少偕归去，降到江南不染尘。
鹧鸪天|妙曲清声压楚城。蕙心兰态见柔情。凌波稳称金莲步，蘸甲从教玉笋斟。歌缓缓，笑吟吟。向人真处可怜生。仙源幸有藏春处，何事乘风逐世尘。
鹧鸪天|老伴蟫鱼作隐藏。眼昏犹不废丹黄。饭蔬且喜身常饱，衣U应知道愈章。书一卷，漏三商。人生乐事故难量。追怜往日真虚费，夜夜明镫纵博场。
鹧鸪天|懒向青门学种瓜。只将渔钓送年华。双双新燕飞春岸，片片轻鸥落晚沙。歌缥渺，橹呕哑。酒如清露鲊如花。逢人问道归何处，笑指船儿此是家。
鹧鸪天|早觉西风岱顶归。年来梦迹尚依稀。群峰贴地云如海，一碧黏天玉作围。心能写，意多违。岩岩气象是还非。且将画本凭裁剪，试与神工论化机。
鹧鸪天|寒渐天涯带落晖。西风荻雪欲成堆。故园乔木无多好，却傍闲鸥宿钓矶。心事杳，梦云低。仙源粉本浅深宜。情怀不尽人人字，诗笔无声圣得知。
鹧鸪天|坠絮飘红贴地飞。春归何处鴂长啼。东风不管花狼藉，恁借秋千送向谁。吹浪远，逐波微。斜阳泪满点征衣。天涯芳草王孙怨，梦断离魂倩女归。
鹧鸪天|如梦如烟忆旧游。听风听雨卧沧洲。烛消香灺沈沈夜，春也须归何况秋。书咄咄，索休休。霜天容易白人头。秋归尚有黄花在，未必清樽不破愁。
鹧鸪天|花未开时客早归。花开惜又与春违。而今归去花虽好，已是飘零一半飞。风细细，雨霏霏。深悔劳人作事非。明年准拟花开日，多对花枝过几时。
鹧鸪天|九十春残梦不多。薰风舞燕掠新荷。夏蝉声未吟高柳，荔子红嫣已著柯。芳径绿，养飞蛾。一泓碧水似秋波。蓬窗昼寂无消息，午梦醒来白雨过。
鹧鸪天|楚制新成借女工。唐沟故事委流红。杏花飘后天无雨，燕子归时地有风。春黯黯，话匆匆。长眠人与不眠同。迎神已办千场醉，破梦谁能一笑逢。
鹧鸪天|镇日无心扫黛眉。临行愁见理征衣。尊前只恐伤郎意，阁泪汪汪不敢垂。停宝马，捧瑶卮。相斟相劝忍分离。不如饮待奴先醉，图得不知郎去时。
鹧鸪天|万国梯航贺太平。天人协赞甚分明。两阶羽舞三苗格，九鼎神金一铸成。仙鹤唳，玉芝生。包茅三脊已充庭。翠华脉脉东封事，日观云深万仞青。
鹧鸪天|昨夜东风拂翠帷。漏长灯尽梦参差。朝来寒减偏慵起，怎奈心绪不自知。看镜懒，卷帘迟。检书读画总支离。刚拈筠管旋抛却，又展楸抨复败棋。
鹧鸪天|为爱斜阳独上楼。新来人意冷于秋。西风吹送华年尽，不解离人此际愁。缘断续，信沈浮。柔肠一寸枉绸缪。不如并付秋江水，直向天涯尽处流。
鹧鸪天|身外浮名倘可拌。不须长铗避人弹。三杯已足中贤理，五斗何妨作宰官。倾盖语，卷帘看。钢盘转烛泪难干。伤心最是东桥竹，依旧青青耐岁寒。
鹧鸪天|家住银塘东复东。赤阑桥下笑相逢。春风豆蔻抽新绿，夜雨茱萸湿老红。鸥鸟散，水天空。绮窗昨梦已无踪。月昏云淡沙汀小，帘影重重花影中。
鹧鸪天|暮雨朝云不自怜。放教春涨绿浮天。祗令画阁临无地，宿昔新诗满系船。青鸟外，白鸥前。几生香火旧因缘。酒阑山月移雕槛，歌罢江风拂玳筵。
鹧鸪天|十顷平波溢岸青。草香沙暖水云晴。轻衫短帽垂杨里，楚酒相看别有情。挥彩笔，倒银瓶。花枝照眼句还成。老来旋减金钗兴，回施春光与后生。
鹧鸪天|鹤去云归不可踪。独持精苦畅宗风。晦堂老子无言说，满院秋香一笑中。留墨妙，想音容。故应谨重似温公。青溪小阁灯如月，横壁缣缃认象龙。
鹧鸪天|衰病逢辰强举觞，倚阑高处怯流光。曾无瘦菊酬佳节，看尽归鸦掠夕阳。尊未暖，意先凉。此心安处是何乡。应怜倦影随阳雁，犹恋巫闾绝塞霜。
鹧鸪天|云散风清雨后天。新荷擎露碎珠圆。清泉汩汩流尘外，白石岩岩赖醉眠。山色里，水声边。留连风月话重玄。溪童欲问人间事，笑指漫空柳撒绵。
鹧鸪天|袖手长安罢弈棋。归来人海好须眉。赐书亲沐教儿读，家酿初斟待客携。呼鹤子，抗皇羲。荡胸云壑养清机。他年下噀秋粳熟，笑博新词换五噫。
鹧鸪天|老去情怀酒味中。水边林下古人风。岁云暮矣江空晚，谁识儋州秃鬓翁。人易远，语难工。春时犹记一尊同。苦心未免皆如此，只合挥弦目送鸿。
鹧鸪天|腊鼓蓬蓬岁又阑，漫天风雪一家寒。衣馀敝絮悲难补，柴是青松湿未干。酬令节，荐辛盘，高烧红烛照团圞。儿斟柏酒陪爷饮，女折梅花送母看。
鹧鸪天|骨秀神清林下风，小桃枝底乍相逢。碧云袅袅月初上，绛雾蒙蒙春正浓。香化雨，蓓成虹。花开花落太匆匆。相思已似桃花色，泪比桃花色更红！
鹧鸪天|花草离骚试品量。猗猗香色紫兰芳。乐棚擢秀名何丽，楚泽含秋思更长。金缕曲，紫霞觞。留连光景醉银塘。竹西歌吹归时晚，也胜扬鞭问葛疆。
鹧鸪天|写韵轩开周柳乡。樱桃花发占词场。高歌青眼湖塘晓，醉墨乌丝枕簟凉。珊瑚架，锦丝囊。百年嗣响记铜梁。子云苗裔成都郭，坡老云礽纱縠行。
鹧鸪天|门外寒江泊小船。月明留客小窗前。夜香烧尽更声远，斗帐低垂暖意生。醺著酒，炙些灯。伴他针线懒成眠。情知今夜鸳鸯梦，不似孤篷宿雁边。
鹧鸪天|酿雪云痕漠漠平。幽居深巷少人行。围棋黑白争先后，记日丹黄判雨晴。帘影薄，篆烟清。煎茶炉畔响瓶笙。不知门外寒深浅，万点风鸦乱叶声。
鹧鸪天|一春愁颦两蛾眉。花自芳妍人自悲。蛱蝶穿花浑似梦，少年风味杳难追。频折柳，试春衣。乱红深处鸟争啼。生憎呢喃双燕子，飞来飞去共差池。
鹧鸪天|梦里浮生泪作珠。茂陵秋雨病相如。三更自有窥帘月，四壁犹余蠹剩书。尊酒冷，破巾除。西风闲拂旧衣裾。悔教红豆生南国，忍把流年换醉余。
鹧鸪天|梦谒玄都似著单。春温能握可禁寒。转身行客为归客，接眼名山忆旧山。城背路，曩游欢。人言积雪满长安。种愁种得千红叶，欲抵花时指一弹。
鹧鸪天|千丈阴崖百丈溪。孤桐枝上凤偏宜。玉音落落虽难合，横理庚庚定自奇。人散后，月明时。试弹幽愤泪空垂。不如却付骚人手，留和南风解愠诗。
鹧鸪天|小字桃根姊妹传，轻舟如叶载团圞。眉边山色愁双晕，眼底潮痕酒一圈。风侧侧，月圆圆。两枝飞桨渡头船。曲终杨柳红桥路，过尽青溪几个湾。
鹧鸪天|总道忘忧有杜康。酒逢欢处更难忘。桃红李白春千树，古是今非笑一场。歌浩荡，墨淋浪。银钗缟袂满邻墙。百年得意都能几，乞与儿曹说醉狂。
鹧鸪天|玉宇银河自古今。钿分钗擘早沈吟。巫山西去无多路，沧海东来几嗣音。连理树，覆巢禽。当时闲事换伤心。郁金堂上镫明灭，婴武杯中酒浅深。
鹧鸪天|客里从容半日闲，泥痕爪迹总相关。携来诗酒同怀侣，了得琴箫隔世缘。蝉泣树，鸟啼檐。凭教露泪湿吟肩。曝书亭畔消凝处，一霎神回三百年。
鹧鸪天|桃李为容雪作肤。本来珠海出明珠。十年看舞听歌倦，脆管帘栊一起予。春婉娩，锦模糊。江山金粉属侬渠。冰霜磨炼相思骨，容易天教付点酥。
鹧鸪天|瓶里梅花香正浓。阶前更著锦熏笼。且留幡胜明朝戴，共庆桑蓬此日逢。眉正绿，脸常红。后堂无日不春风。明年定又强今岁，会有明珠入掌中。
鹧鸪天|好景良辰造物悭。一年灯火遽摧残。雨淋夹道星千点，雪阻游人路九盘。停社舞，撤宾筵。谩烧银烛照金莲。不如我入香山社，一盏青灯说夜禅。
鹧鸪天|已拌残曛恋故枝。漫随流水送芳时。青山掠影浑疑醉，白鹭亲人为底痴。眉妒月，柳如丝。旧情历历彩云知。塔痕渐稳铃声远，听到无声别有思。
鹧鸪天|一夜春寒透锦帏。满庭花露起多时。垒金梳子双双耍，铺翠花儿袅袅垂。人去后，信来稀。等闲屈指数归期。门前恰限行人至，喜鹊如何圣得知。
鹧鸪天|邂逅梁园对榻眠。旧游回首一凄然。当时好客谁为最，李赵风流两谪仙。居接栋，稼邻田。与君诗酒度残年。飘零南北如相避，开岁还分陇上泉。
鹧鸪天|一忆西湖太瘦生。十年不到梦曾行。空蒙山色烟霏晚，淡沲湖光雾縠轻。芳草远，暮云平。雨馀空翠入帘明。梦回一饷难存济，这错都因自打成。
鹧鸪天|此是罗浮冰雪姿。暗香消息许君知。笑侬岁岁评花品，又到东风第一枝。供纸帐，映瑶卮。兰房清赏却相宜。夜来微醉银缸畔，疏影横斜好赋诗。
鹧鸪天|三月江南浪拍天，一滩疏雨打溪船。无言闲看杨花起，乱舞低飞过小川。斜日里，晚风前，薄寒中酒似当年。桃花春水无寻处，门外青山啼杜鹃。
鹧鸪天|回首时艰更耻归。十年作客复奚疑。常惭沉梦如耽酒，不信多情为学诗。爱与憎，是和非。岂无标准任人为。春寒谁识雄心苦，片片飞花似战衣。
鹧鸪天|相府潭潭数十重。入门马上气如虹。俨然端坐黄堂上，忧国忧民俯仰中。蒙下顾，谢姑容。仙禽从此脱樊笼。当初只说常清净，羞对先生满面红。
鹧鸪天|有恨青鸾说与谁。妆嫞长是见颦眉。银云妒煞明河影，剩有婵娟照别离。歌宛转，舞倭迟。回镫添酒更催诗。坠欢如梦无寻处，怪底珠帘似旧垂。
鹧鸪天|大树飘零孰记功，横刀长揖谢群公。低头醉倒中山酒，伸脚吹回五岳风。空借箸，竟藏弓，成名竖子亦英雄。斜阳古柳依然在，一曲中郎负鼓翁。
鹧鸪天|却忆禅林过雨幽，观音殿下碧烟浮。碑文漫检隋朝字，树色闲看宋代秋。穿窈窕，作优游，只无人解佛因由。当时心逐长云去，直上津沽百尺楼。
鹧鸪天|萼绿仙姝庆诞辰。酡颜晕酒粲朱唇。霞绡剪袂云裁佩，绛雪为肌玉作神。超俗态，断凡尘。飘然风韵夺天真。能坚北岭冰霜操，不竞南园桃李春。
鹧鸪天|春去春来不可名。潮生潮落打空城。东风一半谁输了，梦里梅花笛未横。春渐觉，梦频惊。词场重按酒中兵。十分春是梅和雪，才罢南枝一段争。
鹧鸪天|菊后梅前见一枝。聪明真个比红儿。疑郎设想三生语，坐我慵妆两小时。呼桂姊，趁兰姨。东风信息小乔知。高花冷眼红楼角，谁更微之与牧之。
鹧鸪天|占得春风五日先。至今住处是开元。写真若遇丹元子，只著当时宫锦船。松戴雪，自苍然。八公花下少如前。看来天上多辛苦，且住人间五百年。
鹧鸪天|抵死诠迷愿未空。凭谁饮泪溯欢丛。三津雨暗无穷碧，九域霞飞别样红。新酒渍，旧吟踪。肯教彩笔事雕虫。楼台七宝浑难拆，解梦何如证梦同。
鹧鸪天|随行万里为谁狂，环佩清音似可将。眼底微茫沉去影，空中缥缈剩馀香。望不及，尚长望，从来至美号忧伤。微躯渐化山头石，石上犹残泪两行。
鹧鸪天|零落瑶华剩故枝。流莺衔雨尽情啼。那堪积黦黏沟叶，犹有余红湿路泥。春黯淡，意凄迷。挑灯愁读晚唐诗。明朝新绿池塘遍，忍泪看天问有谁。
鹧鸪天|一曲清歌百感并，药香和雪荐伶俜。冰花新结浑难理，帘月重看已不胜。封笔砚，远杯羹。小窗孤绪又春晴。深宵冷梦醒来后，魂在蓬山第几层。
鹧鸪天|花近高楼伤客心，北来肌骨苦寒侵。江山故宅空文藻，玉垒浮云变古今。忧悄悄，病涔涔，新诗改罢自长吟。可怜宾客尽倾盖，隔叶黄鹳空好音。
鹧鸪天|莫上高楼望远峰。故园还在别离中。行行归雁催春讯，日日征帆映碧空。歌慷慨，醉朦胧。出门偏遇打头风。梅花纵好君休恋，第一无情是此公。
鹧鸪天|接踵高楼一一栽。三三两两暮云呆。遥看红日仍全坠，谁信青天已半埋？浇块垒，倦形骸。怕劳鸥鹭费疑猜。不知明月存何恨，琼粉妆成海四涯。
鹧鸪天|浓紫深红一画图。中间更著玉盘盂。先裁翡翠装成盖，更点胭脂染透酥。香潋滟，锦模糊。主人长得醉功夫。莫携弄玉栏边去，羞得花枝一朵无。
鹧鸪天|庄舄越吟愁满腔，刘伶沈醉酒盈缸。一钩斜月寒侵枕，几笔横梅瘦照窗。车辘辘，鼓逄逄。醉涂司命送麾幢。鸾音鹤信来年美，下界回宫瑞此邦。
鹧鸪天|二月春寒未放晴，炉香烟细冷云屏。灯花照影愁先觉，湖水摇窗梦不成。一阵阵，一声声，斜风细雨到天明。问人夜睡何曾着，燕子无须唤客醒。
鹧鸪天|生羡鸡冠与凤仙。时秋华艳遍园间。自怜生日悲生事，搔首吴江载月船。休身外，且樽前。喜君文彩锦相鲜。青云贻我长生曲，唤醒凄凉乐暮年。
鹧鸪天|世事纷纭类转蓬。旌旗三易笑儿童。何来精卫能填海，肯信爰居果避风。歌舞乱，酒杯空。楼台只在夕阳中。堪怜蚁穴南柯熟，莫愁闲僧夜半钟。
鹧鸪天|朱鸟窗开夕照红。华堂欢宴又从容。灯明滴绿欣还在，雾鬓云鬟恨未逢。花灿烂，月玲珑。灵犀一点几曾通。瑶池旧会何须说，路隔屏山一万重。
鹧鸪天|万木森森秀野堂。黄鹂两两鹤双双。翠岩云巧苍松暗，玉洞月明丹桂香。移笔架，拂琴床。赋诗争看水云乡。重来只有黄冠老，落日空斋挂钵囊。
鹧鸪天|客来寒夜话头频。路滑难沽曲米春。点检松风汤老嫩，退添柴叶火新陈。倾七碗，对三人。须臾梅影上冰轮。他年若更为图画，添我炉头倒角巾。
鹧鸪天|扇翅屏开掩玉腮，似曾相识费穷猜。但逢非是莲花榭，初认应推小菊台。拼冷艳，著寒开。鬓云斜插紫金钗。当年悔失伊人面，永夜声声唤不来。
鹧鸪天|栖隐何须问许由。春来处处是闲愁。黄鹂约我花间住，白鹭随他水上流。闻铁笛，望银舟。夜深人语酒家楼。南朝多少思归曲，唱到天明未肯休。
鹧鸪天|昨夜春从梦里归。今朝庭院见花飞。不知陌上风风雨，一笑人间事事非。青满树，草侵蹊。阴阴只是误黄鹂。任他宛转留春住，自爱南熏第一枝。
鹧鸪天|佳气东来贯百川。馋蛟到此止饕涎。长青树种承平世，五彩云上不老天。游翰苑，结清缘。笔花珠蕊及时圆。诗歌尽谱甘霖曲，争唱苗头旱后田。
鹧鸪天|试马台高又一临。千年事去太骎骎。只嫌尘土浮天角，不觉风雷撼地阴。流水逝，霸图沈。龙蛇争斗岂无心。金舆玉几将安在，行见新坟宿怨禽。
鹧鸪天|脱却麻衣换绣裙。仙凡从此两俱分。蛾眉再画当时柳，蝉髻仍梳旧日云。施玉粉，点朱唇。星冠不戴貌超群。枕边一任潘郎爱。再也无心恋老君。
鹧鸪天|苍烟漠漠松篁径，万朵瑶花破春冷。月明老鹤飞上天，美人下山踏花影。晓露洗，东风吹，香雾湿衣君不知。心含幽怨立许久，修蛾绿过湘江湄。
鹧鸪天|兰谷清香入岭梅。多根应尔暖先回。腊前似得真消息，争逐尧蓂十叶开。春满室，酒盈杯。百花宁许到尊罍。仙姿要是仙家伴，长为遐龄岁一来。
鹧鸪天|绝代佳人独倚楼。薄情何处觅封侯。天连燕赵沈沈死，日下江河滚滚流。红袖冷。绿云秋。泪珠欲滴又还收。自从读会灵均赋，不爱欢娱只爱愁。
鹧鸪天|笃耨烧残夜渐深。流苏掩映月三更。梦魂已拌红芗稳，却为惊回放曲琼。消绮恨，负深盟。蓬山万里一程程。釭花早似双红豆，不分今宵最有情。
鹧鸪天|潦倒衰翁不足尊。更堪刺口论诗文。经途江浙多兰友，照眼吴山霁雾云。伤别久，惜轻分。临歧一语见微勤。万艘未是周郎志，他日经纶要使君。
鹧鸪天|潋滟清波过小塘，豆花红紫菜花黄。山深闻有桃千树，兴逸来寻诗一囊。风拂面，露沾裳，俗尘落尽自清狂。天台神女依然在，断不思归似阮郎。
鹧鸪天|一掬幽花尔许香。当年几阅少年场。情牵淮水桥边月，鬓点并门路上霜。身易老，日犹长。往来赢得是轻狂。不辞白袷临风立，为爱秋红傅晚妆。
鹧鸪天|梳发金盘剩一窝。画眉鸾镜晕双蛾。人间何处无春到，只有伊家独占多。微步处，奈娇何。春衫初换曲尘罗。东邻斗草归来晚，忘却新传子夜歌。
鹧鸪天|冬至阳生才两日，欣逢伯氏绂麟辰。鹡鸰原上欢声沸，棣萼堂前喜气新。斟九酝，劝千巡。华途从此问云津。杨前未把耆年祝，且愿青云早致身。
鹧鸪天|人事天心独倚阑。数星看到二更残。未应曳杖歌呼懒，并觉传杯醉醒难。吟逼侧，梦团圞。邻家儿女几悲欢。岁灯吹了蒙头睡，判作寻常昏晓看。
鹧鸪天|梦雨荆台问有无。目成容易定情虚。凭将对影闻声句，换取真灵位业图。仙路迥，好音疏。白榆荫断七香车。神方驻景昏闲事，悔撷蘼芜跽故夫。
鹧鸪天|不是销魂是断魂。漫流双泪说离分。更无巫峡堪行雨，从此萧郎是路人。情脉脉，忆真真。危阑几度凭残曛。可怜极目高城外，只有西山倚暮云。
鹧鸪天|当日名驹产渥洼。追风千里堕君家。不辞贤路甘栖棘，来伴河阳且种花。梅试雪，酒潮霞。寿觞还捧笑声哗。唐朝九相青毡旧，为报新堤早筑沙。
鹧鸪天|唱遍潇潇暮雨词。吴宫花草不堪思。怀湘屈贾同千古，入洛机云又一时。工感慨，耐禁持。看看风水皱春池。千桑万海人间世，同向天涯话鬓丝。
鹧鸪天|飒飒灵风不满旗。浊河东下镇如驰。荒鸡啼断还乡梦，一叶连天独去时。烟漠漠，雨丝丝。居人相望不相知。紫萸黄菊无情甚，肠断年年赠别离。
鹧鸪天|上社桥头斗彩千。黄鹂巷口按歌年。当筵绿酒从无误，隔坐抛钩绝可怜。良宴会，好因缘。玉儿颜色雪儿弦。别来多少伤心句，写付吴中水碧笺。
鹧鸪天|坐拂云笺宝翰香。镜台弹指熟思量。草书珍重频千万，花字连环押一双。书释手，泪盈眶。殷勤小语寄书郎。薄情若问闲梳洗，不是当年堕马妆。
鹧鸪天|苹末风吹舴艋舟。荡寒村酒两三瓯。蔚蓝天起鱼鳞皱，罨画溪穿燕尾流。无一事，不知愁。绿蓑衣垫卧船头。相逢莫诧无鱼卖，自是平生用直钩。
鹧鸪天|未必芳期未有期。等闲蜂蝶剧娇痴。侧商小令翻新水，卷地狂香发故枝。风雨里，苦禁持。有人低唱比红儿。才知满树金铃系，未省秋人落叶悲。
鹧鸪天|呵手香风软软吹，春心一捧赠阿谁？和风吹柳敲窗户，细雨斜阑动夜思。情若旧，景还非，薄笺厚绪不承题。蹙眉都是伤心皱，滴泪涟涟痴不知。
鹧鸪天|犹认临歧俏眼波。酒阑风细伫清歌。朝霞妒颊宵疑曙，远岫争眉黛点螺。诗梦远，别情多。神光离合奈愁何。大罗天上金堂畔，莫问兰因几世修。
鹧鸪天|料峭春寒上普陀，南天一岛势嵯峨。密林古寺深藏处，袅袅香烟飏海波。千劫尽，万灾过，而今容我念摩诃。世人漫道梵音好，输与当年几首歌。
鹧鸪天|晴日烘帘暖似春。菊回霜晕浅仍深。谁知此地栽花手，便是当时嗅蕊人。秋渺渺，夜沈沈。一声清唱袅残音。娇痴应挽香罗比，六幅双裙染郁金。
鹧鸪天|枯木犹悬落叶飞，苍山如壁四周围。长冬镇日淹淹雨，小卷煨炉冷冷灰。三窟兔，六藏龟，团身一伏十年非。明朝春色如潮动，又看人间一劫回。
鹧鸪天|新病人间谔谔夫，沉霾吸入好头颅。嘶如幽谷敲金石，欬向云天满玉珠。心已碎，肺皆枯。胸中涸了旧江湖。茫然问取相濡伴，何处桃源尚有鱼。
鹧鸪天|明月多情上绮疏。伴侬无寐四更馀。朦胧世态休看镜，撩拨清愁且著书。萤火暗，雁声孤。露光浮白夜凉初。桂宫曾寄千千信，为问仙娥忆得无。
鹧鸪天|早岁登龙气吐虹。花砖红采映青葱。西昆纶U都经手，东壁图书尽在胸。惊退鹢，悔雕虫。烟波万里一丝风。桃夭杏艳村醪嫩，方丈蓬莱是此中。
鹧鸪天|点滴敲窗渐作声。棉衣犹觉夜寒生。不辞明日无花看，且喜今宵有雨听。新苦恼，旧心精。廿年湖海一书生。只缘我是无家客，却被人呼面壁僧。
鹧鸪天|爱日迎长月向圆。当年飞堕蕊珠仙。相门赫奕人争羡，阃则柔嘉世所贤。罗纸贵，彩衣鲜。鼎来盛事乐无边。妇姑夫妇孙和子，同住人间五百年。
鹧鸪天|著意朝云复暮云。良宵留住宋东邻。玄霜玉杵期无定，高烛明妆赏更新。团扇曲，画梁尘。万家秋气一家春。月光不照金尊里，只为夭娆醉得人。
鹧鸪天|几阵萧萧弄雨风。片云微破月朦胧。田家侧耳听鸣鹳，寰海倾心想卧龙。尧日近，舜云浓。圣仁天覆忍民穷。会看膏泽随车下，祗恐诗人句未工。
鹧鸪天|十二阑干十二时。一弯一曲一相思。如何寄了当归去，道有归期还没期。鱼去杳，雁来迟。不须远寄苦吟诗。常时对面成辜负，何必天涯是别离。
鹧鸪天|九日悲秋不到心，凤城歌管有新音。风凋碧柳愁眉淡，露染黄花笑靥深。初见雁，已闻砧，绮罗丛里胜登临。须教月户纤纤玉，细捧霞觞滟滟金。
鹧鸪天|梦里瞢腾说梦华。莺莺燕燕已天涯。蕉中覆处应无鹿，汉上从来不见花。今古事，古今嗟。西湖流水响琵琶。铜驼烟雨栖芳草，休向江南问故家。
鹧鸪天|绝倒驴鞍那可期，拂簪盥眼定何时。重衾夜夜江山梦，老去龟堂未断痴。红烛泪，替谁垂，更长吟坐独成悲。残梅乱雪纷纷里，巴觉春光冉冉非。
鹧鸪天|杨柳夭斜鬓影香，冰弦才动顾周郎。雁来短梦惊秋露，人在长门锁夕阳。云黯澹，水苍茫。湖山满目入新凉。三千珠履风流歇，只忆瑶池醉一场。
鹧鸪天|红氍毹上唱苏三，例把深悲喜剧看。枉法县官能索命，痴情公子果平冤。多感易，欲书难，信知法治路漫漫。李离剑与包公U，休哂今犹作美谈。
鹧鸪天|分手春宵月满衣，酒阑醉面拂凉飔。将雏倦比红襟燕，怀侣悉牵雪茧丝。商去住，各东西，转头离会两难知。花前忽动天魔劫，怅望雷渊幸脱时。
鹧鸪天|话到春蚕百感生。曈昽晓日照人明。恒钦鼎鼐调羹手，曾播荆高变征声。抒蓄念，发新荣。凭谁藻鉴为扬清。不须更作云泥叹，横滨桥边识姓名。
鹧鸪天|不是新来怯凭栏。小红楼外万重山。自添沈水烧心篆，一任罗衣透体寒。凝泪眼，画眉弯。更翻旧谱待君看。黄河尚有澄清日，不信相逢尔许难。
鹧鸪天|北面钟山一发青。绿杨回抱古台城。湖山合有豪雄气，林木时闻剥啄声。春梦远，暮潮生。踏歌堤上女郎行。休将玉树南朝曲，唱与潭州宿将听。
鹧鸪天|秀樾横塘十里香。水花晚色静年芳。胭脂雪瘦薰沈水，翡翠盘高走夜光。山黛远，月波长。莫云秋影蘸潇湘。醉魂应逐凌波梦，分付西风此夜凉。
鹧鸪天|点点流萤幻玉英，空庭扶醉觅双星。难销蛱蝶迷离梦，且倚葡萄缱绻藤。情似水，泪如冰，银河正是鹊桥平。谁知下界人千里，各有心花付晓灯。
鹧鸪天|满谷萧萧落叶黄。绣衣总马驻平岗。一川野色迷秋色，四面山光接水光。花作阵，酒为浆。晋祠风物正重阳。殷勒留住黄华使，同放乾坤入醉乡。
鹧鸪天|班草情新语未休。锦囊佳句更相投。文辞湘绮遵前轨，心迹孤桐识旧游。天外路，望中收。且斟杯茗洗离忧。江南景色无穷好，不信诗人便白头。
鹧鸪天|不比江梅粉作华。天香肯作俗香夸。高悬蜡蓓蜂房密，遍挂金钟雁字斜。侵月影，上窗纱。中央颜色自仙家。玉人插向乌云畔，浑似灵犀正透芽。
鹧鸪天|赚得樵夫局势残。输他渔父雪蓑寒。构层茅屋朝朝日，上个篮舆处处山。衰未甚，老添顽。寻花问酒且偷闲。兴来得句旋忘却，何必常留天地间。
鹧鸪天|宦海风波记昔年。天涯青镜感华颠。过堂未悟钟将衅，睨柱谁知壁偶全。周卦气，卜先天。日斜鼓缶月明前。笑看太白成三影，便是维摩不二禅。
鹧鸪天|不信高情肯独钟，卷帘天外雨流红。欲回春梦谁为主，已似秋蓬只任风。年夜后，忆初逢，惊鸿千里怅难同。笙歌不歇神州路，一夕昆池想像中。
鹧鸪天|豆蔻梢头莫漫夸。春风十里旧繁华。金缕玉蕊皆殊艳，别有倾城第一花。青雀舫，紫云车。暗期归路指烟霞。无端却似堂前燕，飞入寻常百姓家。
鹧鸪天|欲借波痕觅梦痕。绕堤细步惹芳尘。鸟言春晓捐词客，花见东风得故人。维小艇，傍桥门。昨宵弦管又曾闻。游鱼自有浮沉乐，笑指垂杨似钓纶。
鹧鸪天|小病新瘥与睡宜。惊雷忽欲破窗飞。起来负手U阑处，又见林阴闪夕晖。天道远，世情违。祗应寥落掩柴扉。壮心剩未消除尽，闲看孙儿弄战棋。
鹧鸪天|过得秦关百事齐，朝朝空听鹧鸪啼。浪持村酒劳欢送，且插山花作锦归。云冷暖，路高低，河头灯火夜窗扉。当时伙伴今何处？南北东西四马蹄。
鹧鸪天|极目行云独倚阑，羞凭双燕问游鞯。灯残怕作长宵泪，香薄难温子夜寒。春梦短，客愁宽。花前何惜暂相看。此情忍付他年忆，更自殷勤理素弦。
鹧鸪天|秋月不关秋气清。骚人对尔苦多情。流光未足枯东海，微热何曾及夜萤。昏复淡，缺难盈。不符初愿有惭形。此身捶碎成千片，始共群星一样明。
鹧鸪天|楚楚吾家千里驹。老人心事正开渠。风流不减庭前玉，爱惜真如掌上珠。纡绿绶，荐方壶。老人沉醉弟兄扶。问将何物为儿寿，付与家传万卷书。
鹧鸪天|十步宫香出绣帘。恼人帘底月纤纤。五花骄马垂杨渡，孤负仙郎侧帽檐。秋澹澹，酒厌厌。新诗和恨入香奁。相思恰似鸳鸯锦，一夜新凉一夜添。
鹧鸪天|深树玄蝉自苦吟，依稀不似旧时音。筛阴乱叶参差碧，隔水浮光烂漫金。伤岁序，倦尘心，残阳一例火相侵。高天或有清凉意，底事人间无处寻。
鹧鸪天|群玉峰头皓月明，万梅花下缟衣人。纵横剑气寒星坠，飘渺箫声静夜闻。凭一笑，悟三生，似曾相识惜惺惺。长谈更觉心心印，双辔联翩绝塞行。
鹧鸪天|日上牛头度岁辰。黄钟吹龠煦乾坤。弦歌堂上三称寿，风月亭前又见君。人似旧，景长新。明朝六桂侍双椿。蛮邦父老惊曾见，得似君家别有春。
鹧鸪天|幕府山头鼓不鸣，西风黄叶古台城。中原宁有王侯种，上将虚征子弟兵。真铸错，孰寒盟，投鞭一夕大江平。仲谋生子犹豚犬，何况荆州刘景升。
鹧鸪天|廿七年华逐水流，飘零天地似沙鸥。谁翻古谱成新乐，我与苍山共白头。思往事，感前游，四方街口小勾留。平桥灯火春波旧，点点疏星闪闪眸。
鹧鸪天|展转罗衾梦不成。西楼一夕二毛生。相看璧月当窗满，孤负金莲隔院迎。山脉脉，水盈盈。昔时风物此时情。琵琶拨断愁难断，可是明妃出塞声。
鹧鸪天|帕上新题闲旧题。苦无佳句比红儿。生怜桃萼初开日，那信杨花有定时。人悄悄，书迟迟。殷勤好梦托蛛丝。绣帏金鸭薰香坐，说与春寒总未知。
鹧鸪天|客里秋光识旧时。西风愁起鬓如丝。菊残又见秋将晚，冬冷寒烟早落棋。山黛远，路何歧。此生寥落苦寻诗。镜花缘幻堪怊怅，转眼良宵月似眉。
鹧鸪天|相送依依似昨晨。倏然别后又逢春。每凭星电观申浦，蓦起乡愁忆故人。诗札诵，友情真。高才雅韵益清新。江南吟苑伤寥落，扬帜摛芬犹待君。
鹧鸪天|竹瘦桐枯菊又开。远山合抱水萦回。几行银篆蜗行过，一朵梨花蝶舞来。秋意思，闷情怀。懒将闲事强支排。倚栏目送归鸿尽，万里晴空入酒杯。
鹧鸪天|肥水东流无尽期，当初不合种相思。梦中未比丹青见，暗里忽惊山鸟啼。春未绿，鬓先丝，人间别久不成悲。谁教岁岁红莲夜，两处沉吟各自知。
鹧鸪天|十亿光年去复还，太空沧海几回干。却怜脉脉双星老，仍隔盈盈一水间。将此意，诉苍天，今宵可遣鹊来填。无端惹得东皇怒，从此佳期一百年。
鹧鸪天|变故常经气自闲，静观豪雨欲吞山。树飘败叶黄盈径，风打檐花银一团。凌懊暑，抗危寒，艰难不碍野藤攀。任凭飞电雷霆怒，立定脚跟崖嶂间。
鹧鸪天|终岁恹恹怯往还。盈盈两袖泪痕潸。一心解织愁千缕，双鬓慵梳月半湾。鸳被冷，琐窗寒，翻经画阁忏红颜。枕函稽首殷勤意，不尽笺题寄小鬟。
鹧鸪天|箫鼓龙灯又上元，UU爆竹满城喧。霓虹彩焕升平景，焰火烟烘不夜天。星暧昧，月缠绵，东风沉醉万红妍。有人抱膝高楼上，梁父吟成泪欲潸。
鹧鸪天|鸣玉锵金辞帝天，西来紫气满涂山，千家谱奏红羊曲，一夕雷轰白虎坛。惊玉女，骇真仙，乃翁敕我驻颜丹。上方他日龙华会，手把芙蓉列御班。
鹧鸪天|镜里鸾文绕梦思。微波无藉肯通词。由来酒绿镫红候，尽是回肠荡气时。伤往事，感新知。钗盟钿约是耶非。东风才送春潮长，忍遣鹃声苦唤归。
鹧鸪天|去去翻飞落叶愁，风中还顾旧沙洲。湖山翼影纷成阵，草木霜痕各自秋。天欲暮，梦难留。夕阳吹堕水悠悠。数声渐渺寒云起，谁折芦花伫白头。
鹧鸪天|日上花梢睡未醒。绣衾香暖梦留人。依依柳眼天边碧，澹澹山眉镜里青。无意绪，惜娉婷。绿阶芳草伴愁生。东风吹梦知何处，空听流莺槛外声。
鹧鸪天|冷艳如春画许工。情怜此后放秋浓。衣嫌陶令诗中白，颊爱杨妃谱上红。偎浅醉，出深丛。明霞一剪晓霜封。年时翠墨惭新鬓，酝酿寒香转盛容。
鹧鸪天|不畏风尘白发侵，飞车横野复扪参。纵穿地脉几无间，才见天光忽又阴。山络绎，洞幽深。崖危径窄气萧森。凭栏偏爱观奇险，履险如夷最称心。
鹧鸪天|便把山林寄此身。也须诗酒属吾人。仙家旧是金堂士，吏隐新收玉局名。惟自乐，不忧贫。渊明谈笑更清真。年年眉寿登高后，醉帽常留菊满簪。
鹧鸪天|屈指新年五十三。未嫌垂领雪毵毵。设弧届旦人交贺，题座无功我自惭。荣莫羡，富休贪。寿龄也不慕彭聃。只思了却痴儿事，一榻香凝晓梦酣。
鹧鸪天|自悔闲人合住山，人间驱使不能闲。交朋力拥推离位，鼓板声催弄上竿。无伎俩，转身难。大家取笑有何安。好心用处翻成恶，暖气呵人变作寒。
鹧鸪天|曾为梅花醉不归。佳人挽袖乞新词。轻红遍写鸳鸯带，浓碧争斟翡翠卮。人已老，事皆非。花前不饮泪沾衣。如今但欲关门睡，一任梅花作雪飞。
鹧鸪天|漠漠轻云拨不开。江南细雨熟黄梅。有情无意东边日，已怒重惊忽地雷。云柱础，水楼台。罗衣费尽博山灰。当时一识和羹味，便道为霖消息来。
鹧鸪天|香雾氤氲结彩山。蓬莱顶上驾头还。绣鞯狨坐三千骑，玉带金鱼四十班。风细细，佩珊珊。一天和气转春寒。千门万户笙箫里，十二楼台月上栏。
鹧鸪天|自是相逢与命违，当时谁道不欢悲。偎人冷暖双眸泪，舞月行留一袖垂。云易散，梦难期，幸馀双鬓尚青蕤。有时偶忆如无忆，淡淡回头听鸟飞。
鹧鸪天|缥缈危楼百尺雄。淡烟疏雨暗帘栊。偶妨清赏中秋夕，为忆名言玉局翁。贤达意，古今同。凉天佳月会相逢。老蟾一跃三千丈，却唤姮娥驾阆风。
鹧鸪天|剪烛西窗夜未阑。酒豪诗兴两联绵。香喷瑞兽金三尺，人插云梳玉一弯。倾笑语，捷飞泉。觥筹到手莫留连。明朝再作东阳约，肯把鸾胶续断弦。
鹧鸪天|自笑当年爱醉乡，于今合作别商量。试看故国江山好，方信人间意味长。终夜想，镇天忙，心头亦自有炎凉。四十五日春来了，一任今宵万瓦霜。
鹧鸪天|重振天声五百年，扬威绝域弋征帆。蛟潜U遁腥涎敛，海靖波澄旅舶安。开玩笑，劫商船，鳌头敢试剑锋寒。转思还是和为贵，上国争差这点钱。
鹧鸪天|倾盖相逢汝水滨。须知见面过闻名。马头虽去无千里，酒盏才倾且百分。嗟得失，一微尘。莫教冰炭损精神。北扉西禁须公等，金榜当年第一人。
鹧鸪天|看了香梅看瑞香。月桥花槛更云窗。不知是有春多少，玉水灵山醉几场。闲蝶梦，褪蜂黄。尽温柔处尽端相。珠帘十里扬州路，赢得潘郎两鬓霜。
鹧鸪天|浅画遥山入黛眉。谢娘妆镜影娥池。金炉沈水销难尽，绣幕芙蓉暖尚垂。春宛宛，意迟迟。踏青天气最宜诗。钿车旧驻垂杨外，开到荼䕷未可期。
鹧鸪天|九九金秋喜事添。香江归后澳门还。宋王台畔红旗舞，妈祖阁前明月圆。双制立，万家欢。海疆屏障立南天。台澎应作随阳雁，故里寻根早着鞭。
鹧鸪天|自唱新词送岁华。鬓丝添得老生涯。十年旧梦无寻处，几度新春不在家。衣懒换，酒难赊。可怜此夕看梅花。隔年昨夜青灯在，无限妆楼尽醉哗。
鹧鸪天|翠羽云屏访汉关，西来阿母驾青鸾。穆王屡爽瑶池约，八骏长归御厩闲。申旧誓，结新欢，神浆玉液敞华筵。相期汗漫同游衍，先遣欃枪净扫天。
鹧鸪天|江水无波汉水清。吴娃憔悴怨飘零。可怜春草连天碧，不见新苔入眼青。风瑟瑟，雨冥冥。垂杨多处是离亭。邻家歌舞关何事，莫向痴人说醉醒。
鹧鸪天|江草萋萋雨露新。金盘泪满淡铜人。开关欲讼中央帝，知否人间怕见春。耕栗里，啸苏门。娑婆劫外定中身。朝来濯发晞余目，一卷黄庭草不真。
鹧鸪天|钩弋轻舒两手拳。行云行雨不知年。凌虚惯握黄金箓，遗世空参绿玉篇。姿绰约，态蹁跹。灶旁鸡犬亦神仙。爬搔自惜麻姑爪，飞翔员丘酌赤泉。
鹧鸪天|吹破残烟入夜风。一轩明月上帘栊。因惊路远人还远，纵得心同寝未同。情脉脉，意忡忡。碧云归去认无踪。只应会向前生里，爱把鸳鸯两处笼。
鹧鸪天|醉卧长安误半春，沉酣不觉柳侵门，酒醒已错春时节，愧措新词示子孙。宣尚好，墨堪皴。葳蕤迟付笔尖珍。华年一逝赊无处，应趁青红储几分。
鹧鸪天|轩辕起置号齐云。社祖西川妙道君。□□亲自裁成就，万古流传作玩珍。江湖客，听原因。今朝出岳见其真。来到圣前必撞案，诚将实艺向前呈。
鹧鸪天|细柳营深虎帐高，将军讲武授龙韬。运筹帷幄沙盘险，带砺山河铁U牢。孙讨虏，霍骠鹞，内廷新赐紫金貂。摘缨群尉通宵醉，共赏雏姬露脐娇。
鹧鸪天|不辩啼痕与血痕，南枝越鸟托精魂。灵岩邓尉甘藜藿，亮节高风愧抚臣。四十载，苦吟身，自抒正气满乾坤。愁心万古同怀抱，玄老回天有继人。
鹧鸪天|啭啭黄鹂起暮朝，竹篱茅舍最魂消。踏青来泛沙棠桨，斗草时低楚佩腰。风漠漠，水迢迢，春阴岁岁满江皋。桃花红守斜桥畔，不见伊人不肯凋。
鹧鸪天|又是东风浩荡春。羲和策驭骋红轮。人生甲子难双遇，我幸干支又始新。迷笔阵，困书城。浅尝涉猎亦艰辛。漫嗟霜发欺昏镜，驽驾犹堪逐骥尘。
鹧鸪天|旅雁摩霄楼外闻。穷途有泪怕留痕。风高雪片搏成阵，月暗梅花合断魂。书满架，伴空樽。床头灯火半黄昏。推窗粉饰江山改，爱惜瑶华只闭门。
鹧鸪天|竹映方台翠满湖。烟霏荷露净郊居。棣花辉映春风被，云锦香翻碧玉壶。吟倚杖，卧看书。一家风景辋川图。酒杯尽泛床头瓮，未碍门多长者车。
鹧鸪天|绿袖垂肩士女图。艳歌还似转莺雏。一春杨柳吹绵后，五月榴花照眼初。明画烛，倒金壶。使君晓夙宴西湖。老来忘却行云梦，犹要春风醉后扶。
鹧鸪天|门外垂杨隐约船，醉来留客大床眠。风前铁笛谁三弄？壁上雷琴剩一弦。颜沃若，室萧然。盟欧狎路费周旋。笼中娇鸟歌偏好，辛苦教成十二年。
鹧鸪天|塑骨眉高鼻翼宽，犹思五十万年前。流霞影幻苍鹰羽，猎虎人归碧月山。凭石器，守桃源。含真抱朴命由天。时贤自诩聪明甚，过往纷纷叹古猿。
鹧鸪天|小小微红豆蔻梢，侬家小字号潇潇。来风来雨千摇曳，如梦如烟百寂寥。扶短策，过春桥，那时相见怅无聊。而今桥畔萧萧叶，又似长秋冷泪飘。
鹧鸪天|向晚浓阴黯小斋。窗冰檀缕叠楼台。一灯残梦凭谁唤，百岁愁怀为底开。休怅惘，莫安排。定教风雪故人来。云中幸有飞鸿至，暂许天涯共此杯。
鹧鸪天|一线清光透素帷。晶奁烟影未全披。斜临寒浦游鱼避，转到天中旅雁悲。人寂寞，梦参差。巧寻绣阁斗蛾眉。花阴一角无人见，罗袖深深敛拜时。
鹧鸪天|万象纷纭拟彩沤，帝京何事苦淹留。云迷蓬岛携仙侣，露冷沙洲宿草鸥。伤紫陌，叹红榴。一腔幽绪酒边收。乱尘声里惊重五，雾掩乡关起暮愁。
鹧鸪天|鹤算遗芳续世传。武夷来作散神仙。柳营隐隐兵戎整，兰砌诜诜子舍贤。倾柏酒，爇沉烟。殷勤起舞祝长年。行须一札飞鸦诏，促缀银班侍九天。
鹧鸪天|伫听花魂咒晚风，沉阴江表乱啼红。离忧人倚千林玉，警梦僧敲鬲岸钟。云施施，月溶溶。新词谁寄水堂东。三年前事深深叩，净果人天一例空。
鹧鸪天|再到蓬莱路已平，蟠胸灵气郁奇文。当关赤豹怜摇尾，对镜朱鹦不认人。呼小玉，报双成，青莲居士是前身。进门忽见安期枣，掷与淮南鸡犬争。
鹧鸪天|垂领纷纷已二毛。可堪州县尚徒劳。催科自笑阳城拙，勇退应惭靖节高。来祝寿，笑儿曹。说椿说柏说蟠桃。世间底事非前定，妙理还须问浊醪。
鹧鸪天|又染黄金上柳丝。春风初转魏王堤。啄余鹦粒珠论斛，换后鸾巢玉作枝。寻旧梦，验新词。宜簪小萼讶红稀。林禽一片缠绵语，肠断花阴伫立时。
鹧鸪天|古木苍藤蔽日昏，绿阴浓锁旧王城。颓坦废殿蛛丝卷。败鼎荒坛蔓草萦。蝌蚪字，鸟螭文，苔侵断碣辩难明。骷髅墙角幽幽叹，妾是春宫绝代人。
鹧鸪天|人到伤时始学狂。无家清福拟称王。双瞳犹染春湖色，长发时飘晓雾香。生健翮，上穹苍。能无俯视叹栖遑。青山剖腹倾丹土，肯替冤魂鼓热肠。
鹧鸪天|几许情怀恨未完。花枝常向病中看。渐依人面春云薄，欲拾榆钱夜月残。愁没绪，思无端。低徊镇日自凭栏。东风芳草浑无赖，弱质偏教耐晚寒。
鹧鸪天|撩乱江云雪欲飞。小轩幽会酒行时。佳人喜得鸳鸯侣，豪客争题鹦鹉词。歌舞地，喜追随。U州端恨外迁迟。谪仙狂监从来识，七步初看子建诗。
鹧鸪天|病起方知隔岁期。衰翁意气未全衰。漫愁脚底云随步，要看山中雪打围。抟絮冒，洒吟髭。朝来拄杖倚柴扉。敢忘将士边头苦，也趁春寒试铁衣。
鹧鸪天|只有梅花是故人。岁寒情分更相亲。红鸾跨碧江头路，紫府分香月下身。君既去，我离群。天涯白发怕逢春。西湖苍莽烟波里，来岁梅时痛忆君。
鹧鸪天|金络闲穿御路杨。青旗遥认醉中乡。可人自有迎门笑，下马何妨索酒尝。春正好，日初长。一尊容我驻风光。归来想像行云处，薄雨霏霏洒面凉。
鹧鸪天|遮莫随珠作弹投。干将锥履两钱羞。蜂衙历乱三春逝，蚁穴功名一笑酬。歌楚些，看吴钩。等闲身世雨中沤。阎浮渺幻千年恨，牢落今生值许愁。
鹧鸪天|㶉鶒熏炉冷被池。才眠重起夜迟迟。灯悬红豆相思影，墨惨乌丝本事诗。更一点，泪千丝。个人此际可曾知。合欢前事从头想，又是虬壶漏尽时。
鹧鸪天|五百人中第一仙。等闲平步上青天。绿袍乍著君恩重，黄榜初开御墨鲜。龙作马，玉为鞭。花如罗绮柳如绵。时人莫讶登科早，自是嫦娥爱少年。
鹧鸪天|别浦徘徊隐钿车。谪仙散诞醉流霞。归来渔子都忘世，去后刘郎不问花。空色眩，色空嗟。杳然流水到天涯。东皇合念春无主，处处流莺忆故家。
鹧鸪天|跨鹤骖鸾赴玉京，龙华高会又迎新。麻姑纤爪宜搔背，彭祖蒲团例守真。沧海浅，酒杯深，仙家伎俩惯雷人。今番更许慈航愿，九转丹成济众生。
鹧鸪天|自起推衾坐到明。一灯重证昨年情。病蚕抱叶空成茧，弱絮经风易化萍。春荏苒，梦沈冥。断无花影近帘旌。还将十斛难言泪，拟向横塘自一倾。
鹧鸪天|陟彼高冈四顾兮，碧天如梦月如眉。江头白鸟浑无恙，谁信青春逝有时。楼影下，水差差。一檐空剩旧巢泥。高梧久抱团圜意，隔绿纱窗梦见之。
鹧鸪天|脱却儒冠著羽衣。青山绿水浩然归。看成鼎内真龙虎，管甚人间闲是非。生羽翼，上烟霏。回头祗见冢累累。未寻跨凤吹箫侣，且伴孤云独鹤飞。
鹧鸪天|杜宇啼残片片红，临风徙倚断桥东。夜长每向愁中尽，酒淡何从别后浓。烟隐约，雨空蒙。江南隔望怅无穷。知侬亦在江南岸，一寸相思两处同。
鹧鸪天|蝶梦蘧然别有天，蝇钻故纸几何年。在山远志何如草，入世忘忧不藉萱。身外物，句中玄，一回揽镜一欣然。川如碧玉山如黛，不是吴儿也叩舷。
鹧鸪天|宿酒消来睡思清。梦中身世可怜生。绿衿红烛樱桃宴，画角黄云细柳营。秋历□，月胧明。步檐倚杖候晨星。无穷宇宙无穷事，一笑山城打六更。
鹧鸪天|救国安民素志坚，出生入死记韶年。忽惊批斗来徒辈，谁料摧残至倒悬。频辗转，不成眠，最难将息鹧鸪天。漫漫长夜何时旦，欲向街头问半仙。
鹧鸪天|卧过三冬百感非。暮年心事与谁期。抛残红泪凝湘竹，忍作春妍著主衣。云乍纵，日初迟。四山风雨渐冥迷。淋漓元气吴生笔，坐看惊雷起蛰时。
鹧鸪天|宝阁珠宫夜未央。嫌迟怕晚不成妆。乞求乌鹊填河汉，已早玉绳低建章。笼月烛，闭云房。经年离恨不胜长。思量也胜姮娥在，夜夜孤眠不识双。
鹧鸪天|陌上蒙蒙残絮飞，杜鹃花里杜鹃啼。年年底事不归去，怨月愁烟长为谁。梅雨细，晓风微，倚楼人听欲沾衣。故园三度群花谢，曼倩天涯犹未归。
鹧鸪天|生小姑苏郡庙前。阿耶娇宠阿娘怜。一从嫁与胡儿后，回首家山路几千。金钏臂，玉钗钿。新来不比旧时妍。荒园自锁苔痕里，秋蝶寒花也惘然。
鹧鸪天|夫子同年第太常。偶然二内亦同乡。其间更有真同处，道义场中无别香。花入思，绣为肠。不妨冬月作重阳。家人但歉今年会，犹欠腰金与鞠黄。
鹧鸪天|梦稳何愁行路难，时危转觉醉乡安。蔫昙岂与花争色，轻絮偏同雪比寒。情落莫，态阑珊。明珠早似泪珠残。牵萝补屋年来惯，不向西风怨袖单。
鹧鸪天|望断高楼夜渐凉。谁家琴韵满吟床。故人去后黄金少，芳草生时翠带长。帘底月，枕边香。十年一梦老刘郎。醒来苦忆昌州好，满院春风闹海棠。
鹧鸪天|一枕醒来别绪牵。身心离会两难全。低佪湘梦依稀雨，隐约巫云缥缈烟。深院静，绣帷搴。相逢无语更相怜。春风爱拂多情月，花影移窗越样妍。
鹧鸪天|分定思归再几年。中原渐远合欢难。一庭晓色人初别，八月秋高雁又还。看断壁，下飞泉。恨从征路负秋山。肩舆不避堤边柳，惹得衰条到眼前。
鹧鸪天|独对昏灯守岁阑，今宵西俗例狂欢。前贤诗卷忧时泪，感旧情怀欲雪天。收短信，报平安，不成一事又经年。头颅真悔无名白，辜负星娥另眼看。
鹧鸪天|金井梧桐露未干。洞庭波阔水先寒。翩翻肯作回风舞，淅沥愁侵绾臂环。寻凤管，惨龙颜。旧时双蝶戏花间。深宫事秘凭谁问，云起轩头夕阳殷。
鹧鸪天|玉宇无尘露气清。凭高极目万山横。霜前白雁初传信，篱下黄花独有情。乌帽侧，紫萸馨。尊前醉舞拥飞琼。明年此会知何处，不是鄱江是帝城。
鹧鸪天|意气相倾即拍肩，高楼系马快雄谈。天涯海角飘萍客，短剑皮囊白袷衫。收茗盏，备杯盘，今宵且尽一时欢。酒酣耳热声呜咽，拍案悲歌易水寒。
鹧鸪天|闻道婵媛北渚游。东风连苑冷于秋。无多装缀花宫体，禁断排当鞠部头。欢易散，梦难留。女床鸾树向人愁。红蚕憔悴同功茧，缫尽春丝未放休。
鹧鸪天|拟看今宵璧月秋。浮云却妒素光流。天公肯放冰轮出，我辈宁辞大白浮。穿翠密，极遨游。人间那得此深幽。金波若到清尊里，下笔联篇未肯休。
鹧鸪天|两两红闺理绣针。绿窗香篆画帘深。眼前花鸟描成谱，耳底松风写入琴。人远近，信浮沉。天涯踪迹故园心。五更归梦三秋恨，付与寒虫一夜吟。
鹧鸪天|瘦绿愁红倚暮烟。露华凉冷洗婵娟。含情脉脉知谁怨，顾影依依定自怜。风送雨，水连天。凌波无梦夜如年。何时北渚亭边月，狼藉秋香拂画船。
鹧鸪天|胡羯猖披彼一时。杜陵歌哭剑南诗。吞声变征传凄调，啼血残鹃过别枝。掐胃肾，走蛟螭。闲将顽石写深悲。河清颂替怀沙赋，老眼摩挲泪暗滋。
鹧鸪天|十里楼台倚翠微，百花深处杜鹃啼。殷勤自与行人语，不似流莺取次飞。惊梦觉，弄晴时，声声只道不如归。天涯岂是无归意，争奈归期未可期。
鹧鸪天|一夜西风草木兵。万山簌簌任纵横。竟成南北怜孤影，岂信风霜误此生。飘转去，不平鸣。长烟落日护荒城。村邻沟壑当时道，脚下纷纷不忍行。
鹧鸪天|乡村多是野人居，筑得新庐傍旧庐。园种梅花兼种竹，室藏农器半藏书。瓜满架，豆盈车，菜根风味胜鲈鱼。为看南陌莺花丽，却喜东篱麂眼疏。
鹧鸪天|遇酒当歌酒满斟。一觞一咏乐天真。三杯五盏陶情性，对月临风自赏心。环列处，总佳宾。歌声缭亮遏行云。春风满座知音者，一曲教君侧耳听。
鹧鸪天|昨夜微波动远哀。故人相望不胜怀。有心难诉空流涕，灭烛应怜易作灰。行客住，倦眸开。明朝丰草没高台。天涯早忘归来路，愿乞秋风卷地回。
鹧鸪天|风约微云不放阴。满天星点缀明金。烛龙衔耀烘残雪，羯鼓催花发上林。河影转，漏声沈。缕衣罗薄暮云深。更期明夜相逢处，还尽今宵未足心。
鹧鸪天|山色都如归兴浓。春融融处客匆匆。岸花影里莺吟雾，江阁阴中燕受风。凭画楯，睇层空。情衷待说几时同。不如且尽樽中绿，图得醄醄醉脸红。
鹧鸪天|九凤箫低彩雾高。鸾车鹤驭下层霄。天教来辅长生帝，宝殿千秋侍赭袍。飞急召，促归朝。沙路稳为马蹄娇。功成并画兰台上，奎画重看御赞褒。
鹧鸪天|画舫东时洛水清。别离心绪若为情。西风挹泪分携后，十夜长亭九梦君。云背水，雁回汀。只应芳草见离魂。前回共采芙蓉处，风自凄凄月自明。
鹧鸪天|惯是同曹最少年。蓦惊华发欲侵颠。百无一可犹能悔，万有俱空总认缘。温旧梦，砌陈言。春蚕作茧不须怜。闲云野鹤西风紧，已算温馨自在天。
黄河清慢|花草苏州凋梦绀。春镫销尽奇燄。翠袖暮寒人独，红罗谁忏。长恐吴棠嫁后，紫兰悴酴醾老渐。砌边摇落芳丛，茂院深夕雨微敛。凭阑细数丁年，湖云小二分禅意犹欠。邓尉露痕，收拾瑶华千点。重订金阊旧史，灌园计河清可念。爱莲堂外，寻三径岫烟新染。
黄莺儿|几点守宫砂。茜红生剪彩斜。一丛嫩绿纤枝亚。轻轻碎霞。茸茸细芽。胭脂拂绰徐熙画。莫言夸。洛阳名好，休羡牡丹花。
黄莺儿|多情春意忆时节。北圃人来，传道江梅，依稀芳姿，数枝新发。夸嫩脸著胭脂，腻滑凝香雪。问伊还记年时，正好相看，因甚轻别。情切。往事散浮云，旧恨成华发。算知空对，绮槛雕栏，孜孜望人攀折。愁未见苦思量，待见重端叠。愿与永仿高堂，云雨芳菲月。
黄鹂绕碧树|鸳瓦霜轻，翠帘风细，高门瑞气非烟。积庆源深，有长庚应梦，乔岳生贤。妙龄秀发，谢庭兰玉争妍。名动缙绅，况文章政术，俱是家传。别有神功厚德，向东州治狱，平反玉函。高第仙风道骨，锡与长年。最好素秋时节，有画堂高启宾筵。何妨纵乐，笙歌捧觥船。
黄鹤洞仙|终日驾盐车，鞭棒时时打。自数精神久屈沉，如病马。怎得优游也。伯乐祖师来，见后频嗟呀。巧计多方赎了身，得志马。须报师恩也。
黄鹤洞仙|此个真真也。莹彻灵台也。出入虚无缥缈间，骑风马。信任飘飘也。占得惺惺也。光耀明明也。来往晴空碧落中，乘云马。自在逍遥也。
黄鹤洞仙|信任水云游，忺放灵猿耍。要去随霞恣害风，乘良马，稳坐香罗帕。南北与东西，选甚高和下。处处来回得自如，呈弓马。会把明珠射。
齐天乐|酒人燕市相逢处，秋清俊游酣畅。蜡屐乘春，征衣浣雨，来认桤林弥望。啼鹃度响。过卓女垆前，累君惆怅。草草莺花，梦梁莫作旧京想。空舲怨谣费泪，送猿声两岸，孤棹西上。蜀纸裁书，巴弦按拍，为报行人无恙。凭栏意广。傍鼓角严城，夜占天象。月没参横，少微星最朗。
齐天乐|秋深已自霜威重，摧衰况饶风雨。寄世萍踪，伤心吟望，遥忆栖寒鸥侣。魂牵故圃。念应节黄花，丛英纷吐。俏倚疏帘，别番芳思向人诉。凭高空费泪眼，俊怀零落尽，新句慵赋。瘦日沉山，长烟带水，谁会萧然情绪。残笺剩谱。听冷笛临风，顿成酸楚。目送归鸿，乱愁惊迅羽。
齐天乐|柳丝不系钿车住，春归更谁留恋。草长红心，花零粉露，又听阳关凄断。萍踪聚晚。祇翠展横塘，顿成离散。怅望关河，重来忍问西飞燕。郊游曾记絮语，残红吹渐少，绿阴低暗。扇惹馀香，酒扶残醉，付与芳心缱绻。愁思难剪。向夜雨孤灯，盈怀泪掩。漫说三春，韶光容易赚。
齐天乐|沈郎早作归魂赋。荒村不闻人语。怯柳弥天，愁荷委地，曾是梵宫深处。寒蛩莫诉。正洞府高秋，自鸣仙杼。似到青穹，夷犹镇日甚情绪。灵风尽吹梦雨。又疏钟断续，添几残杵。雨去何方，风来甚色，楼阁门开无数。云根独与。便玉树琅玕，谩伤无女。露泣冰盘，水澄圆月苦。
齐天乐|睡乡寻入温柔好，卿心我心同印。恍对娇姿，疑留艳影，帐透纱红灯衬。肠回寸寸。怕一缕残魂，被风吹尽。幻也真耶，俏庞犹忆酒涡俊。飞来生恐不到，乍离还乍合，难写神韵。醉去云携，惊回雨握，似带三分香润。游仙枕稳。数十二巫峰，列如尖笋。小杜扬州，料他眉蹙损。
齐天乐|野棠开后杨花乱，街头卖花声里。乍暖辰光，无人院落，斜日秋千嫞倚。番风尚几。算榆䇲青钱，送春婪尾。片霎阴晴，汉南谁种树如此。东来西去渐远，渐闻行路，叹当面千里。半枕香存，曾城雾没，消息银瓶井底。抽刀断水。柰玉押轻帘，玳梁残垒。过社飞回，旧年新燕子。
齐天乐|碧梧枝上占秋信，微闻雨声还惬。虹影分晴，云光透晚，残日依依团箑。阑干一霎。又长笛归舟，乱鸦荒堞。两鬓西风，有人心事到红叶。娇莲相对欲语，奈莲茎有刺，愁不成折。天上欢期，人间巧意，今夜明河如雪。新宽带结。想宝篆频温，翠奁低揭。雾湿云鬟，浅妆深拜月。
齐天乐|淡云荒草秋汀暮，归心又寒烟水。论槛移花，量船载酒，寂寞当年情味。孤蓬夜闭。听四壁松声，欲高还细。似近如遥，露鸿声乱楚天外。蓝桥人断岁久，旧家曾共赏，九华花事。艳雪初融，生香自暖，消得金莲贴地。相思破睡。谩一点琴心，暗关千里。愁怯潮生，晓帆风又起。
齐天乐|断篱残甓斜阳外，归鸦背人无语。U冷所封，溪澄镜映，一片秋容如许。招携俊侣。认故国山河，旧家庭宇。莫漫登临，就荒三径待谁赋。白衣犹共置酒，浩歌清兴发，狂笛嫞谱。落叶惊秋，题糕坐茗，脉断蓬壶尺五。愔愔岸树。罨宫井胭脂，那时娟妩。寂历台城，绿凋云外路。
齐天乐|待凉小立秋千外，争如旧年秋态。怕说秋来，还说秋去，可是秋心无赖。赏秋至在。费忙里秋吟，枉婴秋U。好迭秋笺，和他秋露写余嘅。问秋今尚余几。又重番秋雨，把秋揉碎。花诧秋魔，月嗟秋蚀，酝酿秋情如醉。秋虫苦吠。似对我悲秋，凄然秋籁。秋梦支离，恨秋宵无睡。
齐天乐|两肩疏影和烟雨，春光载将多少。负耒携锄，披云带月，竹外斜枝更好。狂来脱帽。似花底秦宫，愿随花老。曲曲屏山，个人独倚罢香抱。催花应喜信早。惹枝头几许，蜂蝶争闹。画阁湘帘，轻车宝马，定有寻芳人到。安排草草。便无数香魂，夕阳凭吊。待唤园丁，更添栽翠蓧。
齐天乐|清时乐事中园赋，怡情楚花湘草。秀色通帘，生香聚酒，修景常留池沼。闲居自好。奈车马喧尘，未教闲了。把菊清游，冷红飞下洞庭晓。寻泉同步翠杳。更将秋共远，书画船小。款竹谁家，盟鸥某水，白月光涵圆峤。天浮浩渺。称绿发飘飘，溯风舒啸。缓筑堤沙，渭滨人未老。
齐天乐|碧云低蘸红楼影，如今倚楼人远。卖酒炉空，题诗壁坏，零落粉奁香碗。缘深梦浅，恨弹指西风，候蛩凄断。莫问南湖，一袈裟地更谁管。当时何限俊侣，算填词李十，能溯欢宴。巷口斜阳，湾头剩水，记与徐娘初见。重开画卷，认几曲疏帘，那回曾卷。柳已无多，晓鸦啼到晚。
齐天乐|梦中冉冉韶华度，情怀迥非畴息。命也如何，时哉不与，底事十年为客。人情阅历。叹火暖冰寒，自怜心迹。莫怪东风，岭梅枝各向南北。真言不醒顽石。纵诗书千卷，何用今日。庸福如人，虚名老我，半世穷愁消得。青衫泪湿。恨瑟柱添胶，琴材被炙。厚薄前因，料难增寸尺。
齐天乐|高人一去山留姓，苍苍海门关锁。万古风涛，六朝烟树，输与松寮僧卧。寒钟翠裹。怕下有蛟宫，洞雷惊破。月落潮平，瓜州三两照星火。秋清无梦半夜，一行京口雁，天外吹过。故国青山，神州黑子，望断夷吾江左。苏髯误我。便弥勒留龛，古今谁坐。绝代仙鬟，镜奁装画舸。
齐天乐|环天戏玉琼妃舞，泠泠水花轻剪。栖睫螟惊，缘桑蚕食，巨细声来难辨。狂飙乍卷。又鳞甲琤琮，漫空龙战。驴背何人，敢吟诗句灞桥岸。寒年休忆鹤语，集贤赓雅韵，春动梁苑。银界无尘，瑶台不夜，是处笙融箫暖。珠霙眩眼。幻兵马吟边，鸭鹅鸣乱。怕听流澌，赋情和梦浣。
齐天乐|桐城天下文章最，方姚古今高调。异代清门，同心白首，佳话千秋鸾曜。秋崖定稿。乍唱出双声，香风吹到。岭上梅花，年年红瓣小春小。重阳刚过一月，岁寒春到腊，长命相保。薄宦前生，古稀明岁，玉垒浮云看饱。侬今叹老。叹奔月经年，梦中双照。听鹤南飞，凤箫吟更好。
齐天乐|一椽留梦沧桑影，堪怜梦还吹去。草积虚栏，苔斑颓壁，谁认花深前路。秋虫最苦。正篱角微霜，海天重诉。泪洒春帆，断魂雪浪更何处。烟寒翠篁漫倚，对荒檐瑟瑟，能几风雨。燕别庭空，星垂木老，剩拾愁痕无数。残天未补。甚寂寞枯坪，恨馀今古。夜气沉沉，乱云嘘暗浦。
齐天乐|琐窗闲絮钗虫语，盈盈倩魂无定。盏侧星孤，盘攲豆小，争忍挑来还晕。瑶街漏紧。待添了铜荷，玉膏犹凝。夜饮谁家，九莲花底唤春醒。兰房幽意自省。背人茸帐倚，金鸭都烬。半剪难胜，双心暗怯，长盼天涯芳信。欢期未准。任碧悴红迷，怨蛾相映。绣被霜浓，一枝空照影。
齐天乐|城南城北云如墨，纷纷点空零乱。落日呼群，惊风坠翼，极目平林恨满。萧条岁晚。是几度朝昏，玉颜轻换。露泣宫槐，夜寒相与诉幽怨。新巢安否漫省，绕枝栖未定，珍重霜霰。坏堞军声，长天月色，谁识归飞羽倦。江湖梦远。记噪影樯竿，舵楼风转。意绪何堪，白头搔更短。
齐天乐|东风乍卷纤云散，盈盈素娥如雪。照著梅花，暗情依旧，醉里不堪攀折。屏山几叠，怕春色重来，吟怀又别。无限销魂，此时怊怅向谁说。新愁岑寂未遣。奈些些往事，还作凄切。半箧香痕，几年灯影，难记悲欢离合。柔肠千结。叹剪翠裁红，冷芳都歇。闭却纱窗，绣衫和恨折。
齐天乐|墨痕谁识当年稿，曾经劫灰三度。荡桨呼鸥，携筇策蹇，惯向斜阳来去。无言自语。引微妙天机，欲吞还吐。如此湖山，有人悄立断桥路。摊笺只应闭户。诗成高唱罢，水袂飘举。酒绿浇愁，灯红煮梦，好住烟波深处。奚囊满贮。便清响时闻，一瓢风雨。老屋低檐，个中吟独苦。
齐天乐|薄阴不散湖天暮，一丸飞破云影。积翠苔矶，嫩寒帘幕，早是离筵乍整。眠鸥梦警。又叶响菰蒲，挂帆风紧。惜别回头，九峰如睡髻鬟冷。华年容易去也，叹欢悰渐减，鸿泥重认。明月街头，软红尘里，两地相思分领。暗搔吟鬓，怕倦侣天涯，带围消损。一笛山阳，醉魂愁又醒。
齐天乐|众仙犹恋幽台驻，旗翻健儿如虎。画鼓严城，烟花夜市，今古繁华无据。乌衣羁旅。恨风散霓裳，梦痕难数。唳鹤归来，又惊桑陌掩朱户。来寻旧题丽句。锁神州雾里，沧海谁主。剑指星河，光侵桂影，怕照人间朝暮。云涛似鹜。忆横槊当年，断蛩尘土。偶听零钟，础苔邀暗雨。
齐天乐|虫天俄把高枝占，闻根被他撩起。蚁阵方酣，蜣丸乍蜕，偏把幺弦重理。年年惯技。正倦借琴眠，俗拚筝洗。著甚干忙，一声声又沸人耳。黄梅刚到雨霁。园林喑反舌，清寂堪喜。助虐骄阳，分肥溽露，禁得排场开始。浮生幻矣。怎竞趁蛾言，替腾蛙吹。好好提防，楚U人树底。
齐天乐|平原碎碾凄迷影，轻随画轮移去。瘦借烟肥，昏怜雾隔，红晕马蹄尘土。残更四五。正一点心焦，闷天难曙。闪过垂杨，短长亭外数星聚。高楼今夜睡未，料香篝倦倚，清梦谁煮。翠袖占花，金钗剔焰，应念荒寒愁旅。纱笼细补。浑不是罗帷，少年听雨。照醒离魂，不眠人最苦。
齐天乐|高寒别有人间世，长安万家声悄。银海无澜，瑶林绝影，人坐玉峰清啸。飞花四绕。数八代兴亡，去如高鸟。酒煖旗亭，沥醪归趁暮寒好。牛头未改天阙，堵波双玉立，瞻对云表。宝志禅空，蒋侯神去，皓鹤归来能吊。思心旷渺。便挥斥寒门，烛龙开耀。病眼登临，忍寒风骨峭。
齐天乐|秋风早入潘郎鬓，斑斑遽惊如许。暖雪侵梳，晴丝拂领，栽满愁城深处。瑶簪谩妒。便羞插宫花，自怜衰暮。尚想春情，旧吟凄断茂陵女。人间公道惟此，叹朱颜也恁，容易堕去。涅了重缁，搔来更短，方悔风流相误。郎潜几缕。渐疏了铜驼，俊游俦侣。纵有黟黟，奈何诗思苦。
齐天乐|凭谁巧试东风手，梁间紫燕双舞。花底裁红，叶间缕碧，拼得三春辛苦。绮窗对语。笑工女无端，倦停绣谱。直待秋深，看人刻彩始归去。红楼无奈此际，只游丝落絮，几时情绪。理处偏多，截来难断，拟借并刀剪取。乌衣去住。怕自己离愁，尚难裁处。旧日缠绵，认红丝一缕。
齐天乐|明朝此客知何地，樽边画桡先动。醉浅无眠，愁多畏晓，柳下月明相送。双星一梦。忍带泪牵衣，唤声珍重。小小灯花，结将红豆做情种。阳关休劝更饮，酒阑思昨夜，鸳被还共。隔水鸡声，收风鱼浦，消尽脸潮红涌。离亭树拥。问甚日归妆，紫骝亲控。我亦屯田，画中眉翠耸。
齐天乐|不寒不暖晴时节，开箱袷衣初试。酒舫重移，钓竿新把，且学老渔身世。花开楝子，看风过摇凉，水痕都紫。两岸人家，昼长门掩正蚕市。枝头青杏尚小，只桑阴豆荚肥绿如指。土没鞋平，衫兜扇出，又过斜阳山寺。红桥雁齿。有曲港通船，草香蘅芷。除却闲鸥，问谁能到此。
齐天乐|渡江桃叶歌声歇，伤心竟成春恨。打桨亲迎，横琴侧坐，想煞那回清均。护花最稳。有障掩青绫，墙围青粉。刻翠裁红，肩随妆阁索诗印。香衾拚负晓梦。但兰羞早洁，纤手同进。璧月难圆，彩云易散，艳福从来非分。东风太紧。怅芳草天涯，柳绵吹尽。听雨黄昏，画帘三两阵。
齐天乐|羁居又入蕤宾律，新阴蓊然槐柳。苦鹃愁听，荒蛙厌聒，琴曲迎薰初奏。冠矮似旧。任费恨声声，怎消长昼。不是先呜，变商容易落秋后。无情宫树一碧，况芜平梗泛，何限回首。露逐盘移，天留叶翳，高处犹容痴守。违山许久。剩对鬓惭衰，蜕身怜朽。别动经年，更烦相警否。
齐天乐|去天尺五韦邪杜，休疑旧梨花店。蛛网纱窗，草迷幽径，破板红桥谁换。池莲向暖。听一片蝉声，绿阴不断。点水蜻蜓，飞来又去绕花满。登山临水寄兴，叹茫茫千古，多少恩怨。老树婆娑，回阑曲折，笔墨频挥虚馆。遥山在眼。认南谷高峰，西南数遍。归骑匆匆，夕阳天又晚。
齐天乐|丛兰如病欹新箭，更比秋人消瘦。絮梦蛩凉，坠愁蛾倦，昨夜雨僝云僽。单寒渐逗。好寄语天涯，素心相守。蜡泪干时，相思付与暗中彀。檐风吹送断溜。奈啼信如潮，枕痕非旧。小簟才辞，轻衾欲暖，又是去年时候。酸辛咽透。只老我离骚，初心终负。月到中秋，听邻家泥酒。
齐天乐|仙凫飞处司牛耳。觅来芙蓉城里。挂席初收，推篷一望，濠濮欣然心会。追维江涘。任潮去潮来，关门恐泥。剡曲回舟。怅王猷兴尽前此。而今溪港毕满，舳舻连泊稳，银蟾涵泚。灯火喧阗，笙歌间作，仿佛秦淮游事。伊人中汜。擅白雪阳春，蒸霞散绮。显济川才，河渠书太史。
齐天乐|东风又入江南岸，年年汉宫春早。宝屑无痕，生香有韵，消得何郎花恼。孤山梦绕。记路隔金沙，那回曾到。夜月相思，翠尊谁共饮清醥。天寒空念赠远，水边凭为问，春得多少。竹外凝情，墙阴照影，谁见嫣然一笑。吟香未了。怕玉管西楼，一声霜晓。花自多情，看花人自老。
齐天乐|海棠才试春光小，西风便吹秋去。白石粼粼，丹林点点，装缀东皋南浦。清游顿阻。谩空有园林，可无钟鼓。一曲庭花，隔江谁与问商女。离怀浑似梦里，碧云犹冉冉，佳人何处。越岫鸡盟，秦楼燕约，争奈年华已暮。凭高吊古。算只有梅花，伴人凄楚。极目天长，淡霞明断雨。
齐天乐|世间尽作春婆梦，乱吹俗尘如障。险处回头，忙中转手，放下乾坤苍莽。清溪无恙。且料理吟筒，别寻幽赏。此境无人，四围凉碧露禅嫦。浮波浸空滉漾。正天风破曙，斜月犹朗。擪笛寻鸥，移家伴鹭，尽许孤情结想。寒云欲荡。剩耿耿银河，流星三两。远听琼闺，捣衣砧杵响。
齐天乐|故宫回首真凄绝，剩魄残魂何似。抚镜生怜，容姿憔悴，毕竟飘零谁使。不如归死。纵乐操南音，聊复尔尔。满眼神州，夕阳无限胡笳起。好梦心头关住，记天颜相对，熏风绕指。劫后青山，恨余红泪，一曲成声变征。冠裳如此。问江水滔滔，怎能洗耻。俯仰沧桑，忍把瑶琴理。
齐天乐|髯苏谥黠尊边赋。凭伊做成深语。耗尽千门，穷余五技，知否赍粮无处。空肠漫诉。正兵乱年饥，久荒耕杼。坏壁窥镫，有人长夜动愁绪。春朝一犁趁雨过，厨烟草草，偷试舂杵。乍听窗鸡，犹栖幕燕，暗里都难知数。殷勤道与。有书惜佳儿，果珍娇女。莫餍芳甘，恐莲心最苦。
齐天乐|江心一枕乌尤雨，中秋去年萧寺。佛火寒星，渔灯古汊，绿透仙陀山水。离堆如此。揽万古江声，三峨云气。似醉金焦，白银盘里一螺翠。潇潇今夜又雨，锦城无月坐，空守双桂。白U芟刀，红旗露布，妙演咸通年事。年光梦里。盼雁外新装，黄花归骑。放棹嘉州，法铙天半起。
齐天乐|玉盘收尽红尘泪。消熔淡银如水。酌满离樽，洇浓翠鬓，朱户寒门同醉。华灯幻紫。羡追梦云舒，酝情星缀。夜暖风清，素帘垂落一年思。秋心蕤枕倦倚。昨宵歌绛帐，魂咽声碎。笔恋虚花，笺迷过影，漫检回肠锦字。缘难料理。叹宿约新盟，去留无计。暗掣灵签，卜辞征泰否。
齐天乐|半空河影流云碎，亭皋嫩凉收雨。井叶还惊，江莲乱落，弦月初生商素。堂深几许。渐爽入云帱，翠绡千缕。纨扇恩疏，晚萤光冷照窗户。文园憔悴顿老，又西风暗换，丝鬓无数。灯外残砧，琴边瘦枕，一一情伤迟暮。故人倦旅。料渭水长安，感时吟苦。正自多愁，砌蛩终夜语。
齐天乐|一丝残照垂杨外，疏林乱钟敲暝。软玉阑边，销金帘底，烟袅药炉香凝。奁波万顷。看眉样青山，晚来妆靓。唤起圆蟾，碧天如水夜云静。良宵谁放画艇。遥闻钗钏响，微漏花影。待月窗间，临风扇小，楼上有人愁凭。罗衣靠冷。笑身似梧桐，未秋先病。凉笛惺忪，醉魂吹易醒。
齐天乐|平生久识东瀛好，输君者番游冶。花月新桥，笙歌墨水，端合才人维马。艳情自写。似画舫扬州，水天闲话。酒畔传钞，鸡林纸贵定无价。天涯。同宿客舍。有秾愁旧梦，细诉遥夜。破砚敲霜，残镫坐雨，那觅芳原楼榭。云帆待挂。问摇落欧洲，不如归也。指点神山，与君吟袖把。
齐天乐|芙蓉心上三更露，茸香漱泉玉井。自洗银舟，徐开素酌，月落空杯无影。庭阴未暝。度一曲新蝉，韵秋堪听。瘦骨侵冰，怕惊纹簟夜深冷。当时湖上载酒，翠云开处共，雪面波镜。万感琼浆，千茎鬓雪，烟锁蓝桥花径。留连暮景。但偷觅孤欢，强宽秋兴。醉倚修篁，晚风吹半醒。
齐天乐|人生南北如歧路，相逢自怜不早。倾盖班荆，分灯并壁，吟卷笔床茶灶。交情古道。怕催诏连翩，好风吹到。聚久别难，砌蛩那更碎怀抱。临行谁劝驻马，待将尘土事，妨我吟啸。小住虽佳，还堪就否，催得云帆缥缈。官梅正好。比前度孤山，剩开多少。两处心旌，倚楼同晚照。
齐天乐|碧梧庭院秋声早，愔愔暮天云影。雨送凉蝉，风欺倦翼，络纬犹啼金井。疏窗弄暝。正犀押帘垂，画屏灯冷。节序依然，旅怀长是叹流景。旧家园苑废久，岁寒松桂在，清事谁领。待月幽轩，寻凉小舰，断梦有时提省。乘槎路迥。便逸兴相牵，倦涂难骋。甚日归来，傍湖耕二顷。
齐天乐|绿窗一枕游仙梦，浑忘乱愁多少。水佩风环，荷衣蕙带，犹是去年人好。韶华未老。任书剑消磨，琴樽颠倒。芳绪闲情，画图描出断肠稿。清游何事最早。怕新蝉唱后，秋思先到。翠簟邀凉，金盘砌雪，烦暑而今都扫。桐阴月小。听筝语如烟，自怜幽抱。曲曲眉痕，共谁新样巧。
齐天乐|故园藤石笙箫寂，匆匆梦归何地。抱树红残，穿帘碧瘦，春梦轻痕谁记。危阑漫倚。怕孤雁千山，数声天际。又唤当时，一桴魂泣海崖起。云深踏来见否，几番风雨下，销尽英气。木老荒亭，苔斑废碣，剩睹江山如此。烟波万里。叹解佩樽前，落花风底。伫向天涯，白头斜照里。
齐天乐|东涂西抹寻常有，精灵可怜如许。兜率天中，修罗海上，各是才人无数。魂兮记取。那半壁青山，我佣曾住。花月蒙蒙，魂来魂往定相遇。多君今世相仿，东南三百载，屈指吟侣。花叶书成，云萍影合，沟水无情流去。宾朋词赋。好换了青灯，戒钟悲鼓。翻遍华严，忏卿文字苦。
齐天乐|十年抛泪红桑下，攀枝更将谁候？柳絮沾泥，蚕丝裹梦，还被春云迤逗。因缘断否？正沽上烟迷，众芳堆绣。漫拭吴钩，悄无人处试身手。尊前几回醉酒，问天天不语，魂乱心覆。劫外鸥波，槐根蚁穴，容我偷闲怀旧。当时俊友，寄扇底幽兰，素馨盈袖。避世孤衷，夜阑长自守。
齐天乐|宫烟晓散春如雾。参差护晴窗户。柳色初分，饧香未冷，正是清明百五。临流笑语。映十二阑干，翠嚬红妒。短帽轻鞍，倦游曾遍断桥路。东风为谁媚妩。岁华顿感慨，双鬓何许。前度刘郎，三生杜牧，赢得征衫尘土。心期暗数。总寂寞当年，酒筹花谱。付与春愁，小楼今夜雨。
齐天乐|频年漂泊西南后，苔岑久忘同异。半折芳馨，千茎鬓雪，携手危阑重倚。羁尘暂洗。正烟月笼纱，晚天浮霁。镜展山屏，向人犹斗旧眉翠。番番花信过了，驻骖还认否，觞咏前地。树杂莺飞，堂空燕宿，如说人间何世。因风皱水。怕才息惊涛，又添新泪。倦眼慵开，乍逢如梦里。
齐天乐|碧云阙处无多雨，愁与去帆俱远。倒苇沙闲，枯兰溆冷，寥落寒江秋晚。楼阴纵览。正魂怯清吟，病多依黯。怕挹西风，袖罗香自去年减。风流江左久客，旧游得意处，朱帘曾卷。载酒春情，吹箫夜约，犹忆玉娇香软。尘栖故苑，叹璧月空檐，梦云飞观。送绝征鸿，楚峰烟数点。
齐天乐|瑞麟香软飞瑶席，吟仙笑陪欢宴。桐影吹香，梅阴弄碧，一味微凉堪荐。停杯缓劝。记罗帕求诗，琵琶遮面。十载扬州，梦回前事楚云远。人生总是逆旅，但相逢一笑，如此何限。采石宫袍，沈香醉笔，何似轻衫小扇。流年暗换。甚新雨情怀，故园心眼。明日西江，斜阳帆影转。
齐天乐|花阴梦破衫痕碧，残荷冷摇苍翠。曲曲回廊，闲闲野鹭，不管游人停舣。风窗半启。占几叠湖山，几分烟水。垂柳萧疏，宵来渐渐有秋意。年来游侣散尽，便诗筒酒盏，随分抛弃。雪阁吹箫，虹桥问月，风景依稀重记。荒凉若此。又玉笛声中，落红铺地。隔岸归鸦，冷烟飞不起。
齐天乐|采香经过西陵路。画船载来春绪。倦眼窥青，低眉亸翠，省识霞条烟缕。芳心暗许。尚记得初逢，那边亭宇。换羽移宫，夜窗翻遍旧时谱。流光去。如迅雨。甚景物依然，怀抱非故。往昔香销，明朝酒醒，幽恨那堪重赋。画图认取。剩两岸髡枝，一篷凉雨。莫漫猜疑，年深讹梦语。
齐天乐|柳风微扇闲池阁，深林翠阴人静。渐理琴丝，谁调金奏，凄咽流空清韵。虹明雨润。正乍集庭柯，凭阑新听。午梦惊回，有人娇困酒初醒。西轩晚凉又嫩。向枝头占得，银露千顷。蜕剪花轻，羽翻纸薄，老去易惊秋信。残声送暝。恨秦树斜阳，暗催光景。淡月疏桐，半窗留鬓影。
齐天乐|龙堆雁碛黄云里，摇落一痕残照。曲怨明妃，笳悲蔡女，同是漂零怀抱。牛羊短草，认树秃平沙，路迷飞鸟。故国东南，朔风吹去，梦难到。无端磨盾草檄，傍零钲断角，鼓冷茸帽。马革还尸，羊羹烂胃，身世商量谁好？归期误了，算枉惹莼湖，鸥嗔鹭恼。又换征衣寄衣人暗老。
齐天乐|登楼目送行云远，斜阳断烟离绪。帝所麻鞋，仙都卉服，南北凄凉为旅。高寒院宇。又潮落丁沽，雁回湓浦。两地魂销，短檠搔鬓共谁语。浮沤江上聚散，眼中人几换，前度吟侣。瘦菊支霜，酣枫绚日，抱色栖香心苦。哀弦自抚。倩泪滴荒波，载愁流去。唤起灵均，楚骚赓怨句。
齐天乐|翩翩缟袂新寒薄，秋来玉腰纤小。艳冢寻香，离宫觅恨，舞碎零星残照。销魂画稿。更贴缀闲愁，冷丛疏草。影堕墙根，海棠花瘦带烟袅。阑珊春梦乍醒，记游仙幻境，莺燕都老。南国留裙，西风泣扇，莫问旧家亭沼。芳情未扫。叹金粉年华，等闲过了。月里罗浮，恁时归去好。
齐天乐|水风凉处迎新雨，鸣蝉到秋惊晚。自藕香清，紫薇红碎，万绿丛中一点。林高碍眼，看小径苔深，曲通幽馆。海气山容，天开图画自舒卷。茶寮清坐话旧，忆春明梦影，多少离念。物换情迁，年来岁去，人似寒潮展转。羁怀更懒，怕北雁南云，又成凄黯。等是飘零，杨花心共远。
齐天乐|天开图画乌尤寺，江心一螺孤峭。方外疏钟，秦时片月，万绿孕兹瑶岛。峨嵋翠扫。趁玉宇初揩，铜河先照。如此江山，海天秋色一长啸。高僧提举一切，旷怡亭故址，阑槛新造。春水鱼天，洞庭龙穴，豁出雷堆杭道。香台缥缈。待日落将西，幽篁更妙。如此江山，一楼天下好。
齐天乐|一枝还共鹪鹩借，扶摇任看鹏翼。旧畹滋兰，闲阶种药，微愿何时偿得。凭高自适。见风掠危樯，雾迷遥碛。顿感羁心，故园相望泪沾臆。因知飞鸿路杳，去家千万里，归到无力。澹冶秋光，萧疏悴叶，殊域同悲离索。支机倦息。纵新约堪凭，后期犹隔。寄语天涯，露从今夜白。
齐天乐|登高便觉金风劲，方信塞垣秋早。衰草横坡，乱碑斜矗，寒云刷空如扫。鸣镝声杳。传宁胡阏氏琵琶斜抱。马上离情，冰弦拨尽怨中调。处处昭君疑迹，念词客游踪，几人凭吊。妄笔生花，杜文造意，细索不值一笑。地临驿道。便玉殒香消，岂容舆到。亭障烟墩，却无人细考。
齐天乐|春来罢习昆明战，甲兵洱海初洗。翠叠尧蓂，青眠汉柳，鱼钥千门宵启。炉薰鹊尾。袅火凤流苏，烛龙垂地。梦入钧天，始知身是玉皇吏。宸游此时最喜。敕云韶屡舞，鹤羽交醉。百和香浓，三光酒满，拜手逡巡还起。升平乐事。许殿上赓歌，柏梁新制。带月归迟，六街平似水。
齐天乐|白云封断仙岩路，重重洞门深窈。翠竹笼烟，苍崖溅瀑，古木阴森回抱。坛空不老。锁一片莓苔，几丛莎草。试把桃源，较量风景是谁好。乘鸾人去已久，只今惟有，鹤飞猿啸。树拥香幢，泉敲玉佩，疑是群仙重到。尘氛可笑。久志慕丹台，梦思蓬岛。愿挹英游，细参梨与枣。
齐天乐|别情依黯蘅皋路，衰杨几枝摇晚。照影伤癯，涵烟恨浅，多谢东风裁剪。愁车画掩。漫乞取春云，欲笼文簟。露已沾衣，断烟和影尚舒卷。冰澌池沼未泮。嫩苔生绿处，春意何限。铸水瓶花，调风院叶，来日阴晴乍转。江关梦远。斲一缕相思，有谁堪荐。片雪飞来，满山残照敛。
齐天乐|脱裘聊买西湖醉，村醪乍添新价。远寺藏红，荒汀冻碧，一二闲鸥潇洒。芦黏絮惹。问鹤氅寻梅，蹇驴谁跨。点缀苍寒，隔烟剩有钓鱼者。清游更谁领略，浩然凝望眼，幽景难写。秃树琼装，层楼玉耸，除是云林能画。青山睡也。笑傅粉残妆，夕阳催卸。可惜南屏，晚钟容易打。
齐天乐|十年心迹寒鸦外，客途又逢春晓。旧赏疏慵，新潮起伏，羞卜阴晴花鸟。蛮娘惯笑。任肠断歌戡，赋残愁照。讳说荒寒，夜窗私勘梦京稿。高丘无女自昔。酒醒天路远，流恨多少。预约闲舠，封题泪墨，谁识辛酸坡老。青睛誉早。仗疏凿词源，漫伤怀抱。望涩南云，近来和雁杳。
齐天乐|碧云长绕瑶台路。迢迢怅迷津渡。绣倦金针，歌残绮席，难唤词魂重驻。心香寸缕。问沽水斜街，浣愁何处。底事缘悭，不教华鬓识眉妩。红尘常恨罥罟。梦窗分麝韵，幽抱低诉。劫罅传薪，鬘天撷蕊，消尽春朝秋暮。江山万古。看桃李枝繁，凤鸣鸾翥。漫酹灵风，一城飘细雨。
齐天乐|西风初劝新凉味，人情故乡先好。俊赏山泉，清斋露蔌，差拟吴莼同调。花间梦晓。尚依约平生，旧时啼鸟。笑语相携，共承平世两年少。春华容易过眼，畅秋随分赏，心素才表。暮雨留尊，重阳趁菊，须觅宜霜林沼。江流未了。更休说关河，去来残照。但有垆边，岁寒堪共保。
齐天乐|斩蛟沈璧何年事，茫茫浪淘千古。宰树愁春，高城翳日，陈迹难寻抔土。怀方去鲁。有三百同游，道开吴楚。友教诸侯，载书江介气如虎。嗟余师训恨晚，乱离婴世网，羁宦贫旅。桂海骖鸾，辽阳返鹤，空惜云霄毛羽。苔扃酹醑。怕呼出精魂，剑光犹怒。未敢哀时，向人谈貌取。
齐天乐|万红成国香成海，禅心被谁拘管。地接青羊，仙游白凤，多少花蜂撩乱。游丝宛转。只剩个春人，比春还懒。忍忆承平，东风试马白云观。长安天远地远。杜鹃声又起，飞絮庭院。暗卜金钱，低眠玉枕，身世几经云变。寒闺病惯。尽汤药浓煎，代将餐饭。听说邻家，钿车归向晚。
龙山会|佳节明朝九。彩舫凌虚，共醉西风酒。湖光蓝滴透。云浪碎巧学波纹吹皱。碧落杳无边，但玉削，千峰寒瘦。留连久，秋容似洗，月华如昼。回头南楚东徐，暝霭苍烟，处处空刁斗。山公今健否。功名事付与年时交旧。白发苦欺人，尚堪插黄花盈首。归去也东篱好在，觅渊明友。
龙山会|秀谷芳尘冱。十里人潮，一日秋谁主。追攀危径步。更呼影结队穿林何处。相遇暂成欢，看妩媚入时嬉女。香几瓣，旅魂遥祝，逝波南浦。空怜故国多情，废苑寒花，强欲留君住。佳期应细数。争忍信狂客华年如许。峰外阵云横，天地迥难招迅羽。壮怀共苍崖绝壁，乱松掀舞。
龙山会|雁过云仍在。落木无风，瑟瑟吹寒籁。芳杯犹可买。逢九日摘取黄花还戴。揖客数峰青，似旧识招邀尘外。独凭高吟哦自远，凤城人海。当年鹅鹳军容，十载光阴，草没诗坛坏。胜流如瓦解，文字饮此会何时能再。侧帽问谁来，料只剩龙山烟霭。忆嘲孟将今儗古，定输潇洒。
龙山会|九日无会雨。三两朋俦，小作城南聚。秋气澄天宇。湖光丽，倒映垂杨千缕。孰伴菊英黄，看满砌，鸡冠如炬。忆当年，淤塘败苇，只今何许。今朝亭畔徘徊，往迹千端，都付东流去。经幢谁记取。文宴杳，难觅墙头题句。黑暗剧浓时，地下火，此间曾郁。却赢得西厅芳趾，遥山同绿。